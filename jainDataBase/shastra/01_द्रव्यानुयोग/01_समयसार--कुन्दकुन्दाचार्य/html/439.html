<!DOCTYPE html>
    <html>
    <head>
    	<meta charset="utf-8">
    	<meta name="viewport" content="width=device-width, initial-scale=1">
      <title>समयसार--कुन्दकुन्दाचार्य</title>
      <link rel="icon" type="image/png" href='../../../../../images/default/jainFlag-short.jpg'/>
      <link rel="stylesheet" href='../../../../../css/myJqueryMobile.css'>
      <link rel="stylesheet" href='../../../../../js/jquery-mobile/1.5-alpha/css/themes/default/jquery.mobile.css'>
      <script type="text/javascript" src='../../../../../js/jquery.js'></script>
      <script type="text/javascript" src='../../../../../js/jquery-mobile/1.5-alpha/jquery.mobile.js'></script>
      <script type="text/javascript" src='../../../../../js/myFontSzCtrl.js'></script>
      <script type="text/javascript" src='myItem.js'></script>
      <style>
        body {
          background-color: #fcf5e8;
        }
        a {
          text-decoration: none !important;
        }
        .hdr {
          font-size: 5vw;
          color : darkred;
          font-weight:bold;
        }
        .index {
          color:blue;
          float:right;
        }
        hr {
          border: none;
          height: 3px;
          color: #333;
          background-color: #333;
          width:50%;
        }
        a, a:visited, a:hover, a:active {
          color: inherit;
        }
        $('select option:even').css({'color': 'red'})
        $('select option:odd').css({'color': 'blue'})
      </style>
    </head>
    <body>
    <div align=center><a href='../../../../../index.html' rel=external><img src='../../../../../images/jain-saint.jpg' width=8%></img></a></div><br>
    <a href='438.html' rel=external><img src='../../../../../images/common/prev.jpg' height=50 width=50/></a>  <div data-role='navbar'>
    <ul>

        <li>
          <select name='select-native-0' class='teekakaar' id='select-native-0' >
              <option disabled=disabled selected=true>अमृतचंद्राचार्य</option>
      </select>
    </li>

        <li>
          <select name='select-native-1' class='teekakaar' id='select-native-1' >
              <option disabled=disabled selected=true>जयसेनाचार्य</option>
      </select>
    </li>

        <li>
          <select name='select-native-2' class='teekakaar' id='select-native-2' >
              <option disabled=disabled selected=true>notes</option>
      </select>
    </li>
      </ul>
    </div>
    <br><div class=title id=gatha-439><span class=incFontSz>+ </span><a href=#index>
﻿ग्रन्थ समाप्ति और इसके पढ़ने का फल</a><span class=decFontSz> -</span></div>
   <div class=gatha>﻿जो समयपाहुडमिणं पढिदूणं अत्थतच्चदो णादुं (४१५)<br>अत्थे ठाही चेदा सो होही उत्तमं सोक्खं ॥४३९॥</div>
    <div class=gadya>﻿पढ़ समयप्राभृत ग्रंथ यह तत्त्वार्थ से जो जानकर ।<br>निज अर्थ में एकाग्र हों वे परमसुख को प्राप्त हों ॥४१५॥<br></div>
    <div class=arth><b><font color=darkmagenta>अन्वयार्थ : </font></b>﻿<b><font color=darkRed>[जो चेदा]</font></b> ज्ञायक <span class=comment>(चेतायिता)</span> <b><font color=darkRed>[समयपाहुडमिणं]</font></b> इस समयसार को <b><font color=darkRed>[पढिदूणं]</font></b> पढ़कर <b><font color=darkRed>[अत्थतच्चदो णादुं]</font></b> अर्थ और तत्त्व को जानकर <b><font color=darkRed>[अत्थे ठाही]</font></b> अर्थ में स्थित होगा <b><font color=darkRed>[सो होही उत्तमं सोक्खं]</font></b> वह उत्तम सुखी होगा ।</div>
  <br><div class=teekakaar>
    <span onclick='toggleTeeka("0")' class=teeka0>&nbsp;&nbsp;अमृतचंद्राचार्य</span>&nbsp;
    <span onclick='toggleTeeka("1")' class=teeka1>&nbsp;&nbsp;जयसेनाचार्य</span>&nbsp;
    <span onclick='toggleTeeka("2")' class=teeka2>&nbsp;&nbsp;notes</span>&nbsp;
  </div>
  <br><table width=90% align=center>
    <tr><td><div id=teeka0 class=teeka><b><font color=darkgreen>अमृतचंद्राचार्य :</font></b> <br><br>﻿जो विश्व-प्रकाशक होने से विश्वमय समयसार-भूत भगवान आत्मा का प्रतिपादन करता है; इसलिए स्वयं शब्द-ब्रह्म के समान है; ऐसे इस समयसार शास्त्र को जो आत्मा भलीभाँति पढ़कर विश्व को प्रकाशित करने में समर्थ परमार्थ-भूत, चैतन्य-प्रकाशरूप आत्मा का निश्चय करता हुआ इस शास्त्र को अर्थ से और तत्त्व से जानकर; उसी के अर्थभूत एक पूर्ण विज्ञान-घन भगवान परम-ब्रह्म में सर्व उद्यम से स्थित होगा; वह आत्मा उसी समय साक्षात् प्रगट होनेवाले एक चैतन्य-रस से परिपूर्ण स्वभाव से सुस्थित और निराकुल होने से जो परमानन्द शब्द से वाच्य उत्तम और अनाकुल सुख-स्वरूप स्वयं ही हो जायेगा ।<br><br>
<b>[<font color=maroon>इति इदम् आत्मनः तत्त्वं ज्ञानमात्रम् अवस्थितम् </font>]</b> इसप्रकार यह आत्मा-तत्त्व <font color=DarkSlateGray>(परमार्थभूत स्वरूप)</font> ज्ञान-मात्र निश्चित हुआ जो <b>[<font color=maroon>अखण्डम्</font>]</b> अखण्ड है <font color=DarkSlateGray>(अनेक ज्ञेयाकारों से और प्रतिपक्षी कर्मों से यद्यपि खण्ड-खण्ड दिखाई देता है तथापि ज्ञानमात्र में खण्ड नहीं है)</font>, <b>[<font color=maroon>एकम्</font>]</b> एक है <font color=DarkSlateGray>(अखण्ड होने से एकरूप है)</font>, <b>[<font color=maroon>अचलं</font>]</b> अचल है <font color=DarkSlateGray>(ज्ञानरूप से चलित नहीं होता, ज्ञेयरूप नहीं होता)</font>, <b>[<font color=maroon>स्वसंवेद्यम्</font>]</b> स्वसंवेद्य है <font color=DarkSlateGray>(अपने से ही ज्ञात होने योग्य है)</font>, <b>[<font color=maroon>अबाधितम्</font>]</b> और अबाधित है <font color=DarkSlateGray>(किसी मिथ्यायुक्ति से बाधा नहीं पाता)</font> ॥२४६॥<br><br>
<b><div align=center> <font color=DarkSlateGray>(कलश--कुण्डलिया)</font><br>
यद्यपि सब कुछ आ गया, कुछ भी रहा न शेष ।<br>
फिर भी इस परिशिष्ट में, सहज प्रमेय विशेष ॥<br>
सहज प्रमेय विशेष उपायोपेय भावमय ।<br>
ज्ञानमात्र आतम समझाते स्याद्वाद से ॥<br>
परमव्यवस्था वस्तुतत्त्व की प्रस्तुत करके ।<br>
परम ज्ञानमय परमातम का चिन्तन करते ॥२४७॥</div></b>
इस समयसार नामक परमागम में आत्मवस्तु का स्वरूप अत्यन्त स्पष्ट हो जाने पर भी अब यहाँ स्याद्वाद की शुद्धि के लिए वस्तुतत्त्व की व्यवस्था और उपाय-उपेयभाव के संबंध में थोड़ा-बहुत चिन्तवन फिर से करते हैं ।<br><br>
स्याद्वाद समस्त वस्तुओं के स्वरूप को सिद्ध करनेवाला सर्वज्ञ अरहंत भगवान का अस्खलित <font color=DarkSlateGray>(निर्बाध)</font> शासन है । समस्त वस्तुयें अनेकान्त-स्वभावी होने से वह स्याद्वाद यह कहता है कि सब वस्तुयें अनेकान्तात्मक हैं । अब यहाँ यह सिद्ध करते हैं कि आत्मा नामक वस्तु को ज्ञानमात्र कहने पर भी स्याद्वाद का कोप नहीं है; क्योंकि ज्ञानमात्र आत्मवस्तु के स्वयमेव अनेकान्तात्मकत्व <font color=DarkSlateGray>(अनन्तधर्मात्मक-पना)</font> है ।<br><br>
अनेकान्त का स्वरूप ऐसा है कि जो वस्तु तत्स्वरूप है, वही वस्तु अतत्स्वरूप भी है; जो वस्तु एक है, वही अनेक है; जो वस्तु सत् है, वही असत् है; जो नित्य है, वही अनित्य है - इसप्रकार एक वस्तु में वस्तुत्व की निष्पादक <font color=DarkSlateGray>(उपजानेवाली)</font> परस्पर विरुद्ध दो शक्तियों का प्रकाशित होना अनेकान्त है । इसलिए यद्यपि आत्मवस्तु ज्ञानमात्र है; तथापि उसमें उक्त तत्-अतत्पना आदि भी विद्यमान ही हैं; क्योंकि उक्त ज्ञानमात्र आत्मवस्तु के अंतरंग में चकचकायमान ज्ञानस्वरूप से तत्पना और उसमें प्रकाशित होनेवाले अनंत पररूप ज्ञेयों के उससे भिन्न होने के कारण उनसे या उनकी अपेक्षा अतत्पना है । <br><br>
तात्पर्य यह है कि ज्ञानमात्र आत्मवस्तु ज्ञानरूप ही है, परज्ञेयरूप नहीं । इसप्रकार स्वरूप से तत्पना और परज्ञेयरूप से अतत्पना आत्मवस्तु में एकसाथ ही विद्यमान हैं । इसीप्रकार एकसाथ रहनेवाले <font color=DarkSlateGray>(गुण)</font> और क्रमश: प्रवर्तमान <font color=DarkSlateGray>(पर्याय)</font> अनंत चैतन्य अंशों <font color=DarkSlateGray>(गुण-पर्यायों)</font> के समुदायरूप अविभागी द्रव्य की अपेक्षा आत्मा में एकत्व है और अविभागी एक द्रव्य में व्याप्त सहभूत प्रवर्तमान <font color=DarkSlateGray>(गुण)</font> और क्रमश: प्रवर्तमान <font color=DarkSlateGray>(पर्याय)</font> अनंत चैतन्य अंशरूप पर्यायों <font color=DarkSlateGray>(अनंत गुण और अनंत पर्यायों)</font> की अपेक्षा आत्मा में अनेकत्व है । इसीप्रकार स्वद्रव्य-क्षेत्र-काल-भावरूप होने की शक्तिरूप जो स्वभाव है; उस स्वभाव वाला होने से आत्मा सत्त्वस्वरूप है और परद्रव्य-क्षेत्र-काल-भावरूप न होने की शक्तिरूप जो स्वभाव; उस स्वभाववाला होने से आत्मा असत्त्वस्वरूप है । इसीप्रकार अनादिनिधन अविभागी एक वृत्तिरूप परिणत होने से आत्मा नित्य है और क्रमश: प्रवर्तमान एक समय की मर्यादावाले अनेक वृत्ति अंशों रूप से परिणत होने के कारण आत्मा अनित्य है । इसप्रकार ज्ञानमात्र आत्मवस्तु में तत्पना-अतत्पना, एकपना-अनेकपना, सत्त्वपना-असत्त्वपना और नित्यपना-अनित्यपना आदि परस्पर विरोधी प्रतीत होनेवाली दो-दो शक्तियाँ <font color=DarkSlateGray>(धर्म)</font> स्वयमेव प्रकाशित होती हैं; इसलिए अनेकान्त भी स्वयेव ही प्रकाशित होता है ।<br><br>
<b><font color=red>शंका – यदि ज्ञानमात्रता होने पर भी आत्मा के अनेकान्त स्वयमेव प्रकाशित होता है तो फिर अरहंत भगवान उसके साधन के रूप में अनेकान्त <font color=DarkSlateGray>(स्याद्वाद)</font> का उपदेश क्यों देते हैं?<br><br>
</font><font color=darkGreen>समाधान –</font></b> ज्ञानमात्र आत्मवस्तु अज्ञानियों की भी समझ में आ जाये - इस उद्देश्य से स्याद्वाद का स्वरूप समझाया जाता है - ऐसा हम कहते हैं; क्योंकि स्याद्वाद के बिना ज्ञानमात्र आत्म-वस्तु की सिद्धि-प्रसिद्धि संभव नहीं है । अब इसी बात को विस्तार से समझाते हैं -<br><br>
स्वभाव से ही बहुत से भावों <font color=DarkSlateGray>(पदार्थों)</font> से भरे इस विश्व में सर्व भावों <font color=DarkSlateGray>(पदार्थों)</font> का स्वभाव से <font color=DarkSlateGray>(सत्स्वभाव से - अस्तित्व की अपेक्षा - महासत्ता की अपेक्षा)</font> अद्वैत होने पर भी द्वैत का निषेध करना अशक्य होने से समस्त वस्तुयें स्वरूप में प्रवृत्ति और पररूप से व्यावृत्ति के द्वारा दोनों भावों <font color=DarkSlateGray>(अस्तित्व और नास्तित्व)</font> से सहित हैं ।<br><br>
<font color=DarkSlateGray>(१-२)</font> तत्-अतत् - जब यह ज्ञानमात्रभाव <font color=DarkSlateGray>(आत्मा)</font> शेष भावों <font color=DarkSlateGray>(पदार्थों)</font> के साथ निजरस के भार से प्रवर्तित ज्ञाता-ज्ञेय संबंध के कारण अनादिकाल से ज्ञेयाकार परिणमन के द्वारा ज्ञानतत्त्व <font color=DarkSlateGray>(आत्मा)</font> को ज्ञेयरूप <font color=DarkSlateGray>(परज्ञेयरूप)</font> जानकर अज्ञानी होता हुआ नाश को प्राप्त होता है; तब उस ज्ञानमात्रभाव में स्वरूप <font color=DarkSlateGray>(ज्ञानरूप)</font> से तत्पना प्रकाशित करके ज्ञातारूप <font color=DarkSlateGray>(ज्ञानाकार)</font> परिणमन के कारण ज्ञानी करता हुआ अनेकान्त <font color=DarkSlateGray>(स्याद्वाद)</font> ही उसका उद्धार करता है । और जब वही ज्ञानमात्रभाव <font color=DarkSlateGray>(आत्मा)</font> अज्ञानतत्त्व को <font color=DarkSlateGray>(आत्मा से भिन्न पदार्थों को)</font> 'वस्तुत: यह सब आत्मा ही है' - इसप्रकार स्वरूप <font color=DarkSlateGray>(ज्ञानरूप)</font> से अंगीकार करके विश्व के ग्रहण द्वारा अपना नाश करता है; तब पररूप से अतत्पना प्रकाशित करके ज्ञान को विश्व से भिन्न दिखाता हुआ अनेकान्त ही उसे <font color=DarkSlateGray>(ज्ञानमात्रभाव को)</font> अपना नाश नहीं करने देता ।<br><br>
<font color=DarkSlateGray>(३-४)</font> एक-अनेक -जब यह ज्ञानमात्रभाव अनेक ज्ञेयाकारों <font color=DarkSlateGray>(ज्ञेय के आकारों)</font> के द्वारा अपना सकल <font color=DarkSlateGray>(सम्पूर्ण-अखण्ड)</font> एक ज्ञानाकार <font color=DarkSlateGray>(ज्ञान के आकार)</font> को खण्डित हुआ मानकर नाश को प्राप्त होता है; तब उस ज्ञानमात्रभाव का द्रव्य से एकत्व प्रकाशित करता हुआ अनेकान्त ही उसे जीवित रखता है, नष्ट नहीं होने देता । और जब यह ज्ञानमात्रभाव एक ज्ञानाकार <font color=DarkSlateGray>(ज्ञान के आकार)</font> को ग्रहण करने के लिए अनेक ज्ञेयाकारों के त्याग द्वारा अपना नाश करता है; तब उस ज्ञानमात्रभाव का पर्यायों से अनेकत्व प्रकाशित करता हुआ अनेकान्त ही उसे अपना नाश नहीं करने देता ।<br><br>
<font color=DarkSlateGray>(५-६)</font> स्वद्रव्य-परद्रव्य - जब यह ज्ञानमात्रभाव परद्रव्यों के जाननेरूप परिणमन के कारण ज्ञातृद्रव्यरूप अपने आत्मा को परद्रव्यरूप मानकर नाश को प्राप्त होता है; तब उस ज्ञानमात्रभाव को स्वद्रव्य से सत्त्व <font color=DarkSlateGray>(अस्तित्व)</font> प्रकाशित करता हुआ अनेकान्त ही उसे जीवित रखता है, नष्ट नहीं होने देता । और जब यह ज्ञानमात्रभाव 'सभी ज्ञेयद्रव्य मैं ही हूँ या सभी द्रव्य आत्मा ही हैं' - इसप्रकार परद्रव्य को ज्ञातृद्रव्यरूप से मानकर अपना नाश करता है; तब परद्रव्य से असत्त्व <font color=DarkSlateGray>(नास्तित्व)</font> प्रकाशित करता हुआ अनेकान्त ही उसे अपना नाश नहीं करने देता ।<br><br>
<font color=DarkSlateGray>(७-८)</font> स्वक्षेत्र-परक्षेत्र - जब यह ज्ञानमात्रभाव परक्षेत्रगत ज्ञेय पदार्थों के परिणमन के कारण परक्षेत्र से ज्ञान को सत् मानकर नाश को प्राप्त होता है; तब उस ज्ञानमात्रभाव का स्वक्षेत्र से अस्तित्व प्रकाशित करता हुआ अनेकान्त ही उसे जीवित रखता है, नष्ट नहीं होने देता । इसीप्रकार जब यह ज्ञानमात्रभाव स्वक्षेत्र में होने के लिए, रहने के लिए, परिणमने के लिए परक्षेत्रगत ज्ञेयों के आकारों के त्याग द्वारा ज्ञान को तुच्छ करता हुआ अपना नाश करता है; तब स्वक्षेत्र में रहकर ही परक्षेत्रगत ज्ञेयों के आकाररूप से परिणमन करने का ज्ञान का स्वभाव होने से परक्षेत्रगत से नास्तित्व प्रकाशित करता हुआ अनेकान्त ही उसे जीवित रखता है, अपना नाश नहीं करने देता ।<br><br>
<font color=DarkSlateGray>(९-१०)</font> स्वकाल-परकाल - जब यह ज्ञानमात्रभाव पहले जाने हुए पदार्थों के नष्ट होने पर ज्ञान का भी असत्पना मानकर नाश को प्राप्त होता है; तब उस ज्ञानमात्रभाव का स्वकाल से सत्पना प्रकाशित करता हुआ अनेकान्त ही उसे जिलाता है । जब यह ज्ञानमात्रभाव पदार्थों के जानते समय ही ज्ञान का सत्पना मानकर अपना नाश करता है; तब उस ज्ञानमात्रभाव का परकाल से असत्पना प्रकाशित करता हुआ अनेकान्त ही उसे जीवित रखता है, नष्ट नहीं होने देता ।<br><br>
<font color=DarkSlateGray>(११-१२)</font> स्वभाव-परभाव - जब यह ज्ञानमात्रभाव जानने में आते हुए परभावों के परिणमन के कारण ज्ञायकस्वभाव को परभावरूप से मानकर नाश को प्राप्त होता है; तब उस ज्ञानमात्रभाव का स्वभाव से सत्पना प्रकाशित करता हुआ अनेकान्त ही उसे जीवित रखता है, नष्ट नहीं होने देता । जब यह ज्ञानमात्रभाव 'सर्वभाव मैं ही हूँ' - इसप्रकार परभाव को ज्ञायकभावरूप से मानकर अपना नाश करता है; तब उस ज्ञानमात्रभाव का परभाव से असत्पना प्रकाशित करता हुआ अनेकान्त ही उसे अपना नाश नहीं करने देता ।<br><br>
<font color=DarkSlateGray>(१३-१४)</font> नित्य-अनित्य - जब यह ज्ञानमात्रभाव अनित्य ज्ञानविशेषों के द्वारा अपना नित्य ज्ञानसामान्य स्वभाव को खण्डित हुआ मानकर नाश को प्राप्त होता है; तब उस ज्ञानमात्रभाव का ज्ञानसामान्यरूप से नित्यत्व प्रकाशित करता हुआ अनेकान्त ही उसे जीवित रखता है, नष्ट नहीं होने देता । जब यह ज्ञानमात्रभाव नित्य ज्ञानसामान्य का ग्रहण करने के लिए अनित्य ज्ञानविशेषों के त्याग द्वारा अपना नाश करता है; तब उस ज्ञानमात्रभाव का ज्ञानविशेषरूप से अनित्यत्व प्रकाशित करता हुआ अनेकान्त ही उसे अपना नाश नहीं करने देता ।<br><br>
<b><div align=center> <font color=DarkSlateGray>(कलश--हरिगीत)</font><br>
बाह्यार्थ ने ही पी लिया निजव्यक्तता से रिक्त जो ।<br>
वह ज्ञान तो सम्पूर्णत: पररूप में विश्रान्त है ॥<br>
पर से विमुख हो स्वोन्मुख सद्ज्ञानियों का ज्ञान तो ।<br>
'स्वरूप से ही ज्ञान है' - इस मान्यता से पुष्ट है ॥२४८॥</div></b>
जो बाह्य पदार्थों द्वारा सम्पूर्णत: पी लिया गया है; ऐसा अज्ञानी-पशु का ज्ञान अपनी व्यक्तिता <font color=DarkSlateGray>(प्रकटता)</font> को छोड़ देने से स्वयं में शून्य और पररूप में ही सम्पूर्णत: विश्रांत होता हुआ नाश को प्राप्त होता है; परन्तु 'जो तत् है, वह स्वरूप से ही तत् है' - ऐसी मान्यता के कारण स्याद्वादी का ज्ञान अत्यन्त प्रगट हुए ज्ञानघनस्वभाव के भार से सम्पूर्णत: उदित होता है । <br><br>
<b><div align=center> <font color=DarkSlateGray>(कलश--हरिगीत)</font><br>
इस ज्ञान में जो झलकता वह विश्व ही बस ज्ञान है ।<br>
अबुध ऐसा मानकर स्वच्छन्द हो वर्तन करें ॥<br>
अर विश्व को जो जानकर भी विश्वमय होते नहीं ।<br>
वे स्याद्वादी जगत में निजतत्त्व का अनुभव करें ॥२४९॥</div></b>
'विश्व ज्ञान है अर्थात् सर्व ज्ञेयपदार्थ ही आत्मा हैं' - ऐसा विचार कर समस्त विश्व को निजतत्त्व के रूप में देखकर विश्वमय होकर सर्वथा एकान्तवादी अज्ञानी पशु की भाँति स्वच्छन्द चेष्टा करता है और स्याद्वादी ज्ञानी तो यह मानता है कि जो स्वरूप से तत् है, वह पररूप से तत् नहीं है; इसलिए ज्ञानीजन तो विश्व से रचित होने पर भी विश्वरूप न होनेवाले विश्व से भिन्न निजतत्त्व का स्पर्श करते हैं ।<br><br>
<b><div align=center> <font color=DarkSlateGray>(कलश--हरिगीत)</font><br>
खण्ड-खण्ड होकर नष्ट होता स्वयं अज्ञानी पशु ।<br>
छिन-भिन्न हो चहुँ ओर से बाह्यार्थ के परिग्रहण से ॥<br>
एकत्व के परिज्ञान से भ्रभेद जो परित्याग दें ।<br>
वे स्याद्वादी जगत में एकत्व का अनुभव करें ॥२५०॥</div></b>
बाह्यपदार्थों को ग्रहण करने <font color=DarkSlateGray>(जानने)</font> के स्वभाव की अतिशयता के कारण चारों ओर प्रगट होनेवाले अनेकप्रकार के ज्ञेयाकारों से छिन्न-भिन्न हो गई है विवेक शक्ति जिसकी; वह अज्ञानी <font color=DarkSlateGray>(पशु)</font> पूर्णत: खण्ड-खण्ड होता हुआ नष्ट हो जाता है और अनेकान्त को जाननेवाले ज्ञानी सदा उदित एक द्रव्यत्व के कारण भेद के भ्र को नष्ट करते हुए जिसका अनुभव निर्बाध है - ऐसे ज्ञान को देखते हैं, अनुभव करते हैं ।<br><br>
<b><div align=center> <font color=DarkSlateGray>(कलश--हरिगीत)</font><br>
जो मैल ज्ञेयाकार का धो डालने के भाव से ।<br>
स्वीकृत करें एकत्व को एकान्त से वे नष्ट हों ॥<br>
अनेकत्व को जो जानकर भी एकता छोड़े नहीं ।<br>
वे स्याद्वादी स्वत:क्षालित तत्त्व का अनुभव करें ॥२५१॥</div></b>
ज्ञेयाकाररूप कलंक से स्वयं को मलिन मानकर उसको धो डालने की कल्पना करता हुआ अज्ञानी प्रगटरूप अनेकाकार ज्ञान को एकाकार करने की इच्छा से अनेकाकार न मानकर नष्ट होता है; परन्तु अनेकान्त को जाननेवाले ज्ञानी पर्यायों से ज्ञान की अनेकता को जानते हुए विचित्र <font color=DarkSlateGray>(अनेकरूप)</font> होने पर भी अविचित्रता <font color=DarkSlateGray>(एकता)</font> को प्राप्त ज्ञान को स्वयं से क्षालित <font color=DarkSlateGray>(धुला हुआ)</font> अनुभव करता है ।<br><br>
<b><div align=center> <font color=DarkSlateGray>(कलश--हरिगीत)</font><br>
इन्द्रियों से जो दिखे ऐसे तनादि पदार्थ में ।<br>
एकत्व कर हों नष्ट जन निजद्रव्य को देखें नहीं ॥<br>
निजद्रव्य को जो देखकर निजद्रव्य में ही रत रहें ।<br>
वे स्याद्वादी ज्ञान से परिपूर्ण हो जीवित रहें ॥२५२॥</div></b>
मात्र प्रत्यक्ष <font color=DarkSlateGray>(इन्द्रिय-प्रत्यक्ष)</font> दिखाई देनेवाले स्थूल शरीरादि परपदार्थों के अस्तित्व को स्वीकार करने से ठगा गया एकान्तवादी अज्ञानी स्वद्रव्य को देखता ही नहीं है और स्वद्रव्य को नहीं देखने से सभी ओर से शून्य होता हुआ नाश को प्राप्त होता है । परन्तु स्याद्वादी तो अपने आत्मारूप स्वद्रव्य के अस्तित्व को देखता हुआ, जानता हुआ, स्वीकार करता हुआ; अतिशीघ्र प्रगट हुए विशुद्धज्ञानप्रकाश से पूर्ण होता हुआ जीता है, नाश को प्राप्त नहीं होता ।<br><br>
<b><div align=center> <font color=DarkSlateGray>(कलश--हरिगीत)</font><br>
सब द्रव्यमय निज आतमा यह जगत की दुर्वासना ।<br>
बस रत रहे परद्रव्य में स्वद्रव्य के भ्रमबोध से ॥<br>
परद्रव्य के नास्तित्व को स्वीकार कर सब द्रव्य में ।<br>
निजज्ञान बल से स्याद्वादी रत रहें निजद्रव्य में ॥२५३॥</div></b>
दुर्वासना से वासित अर्थात् दुर्नय के आग्रह से दुराग्रही अज्ञानी आत्मा को सर्वद्रव्यमय मानकर स्वद्रव्य के भ्र से परद्रव्यों में विश्राम करता है, उन्हें ही निजरूप मानकर उन्हीं में जमता-रमता है; किन्तु स्याद्वादी तो समस्त वस्तुओं में परद्रव्यों की नास्ति स्वीकार करता हुआ शुद्धज्ञान की महिमा में ही रत रहता हुआ स्वद्रव्य का ही आश्रय करता है ।<br><br>
<b><div align=center> <font color=DarkSlateGray>(कलश--हरिगीत)</font><br>
परक्षेत्रव्यापी ज्ञेय-ज्ञायक आतमा परक्षेत्रमय ।<br>
यह मानकर निजक्षेत्र का अपलाप करते अज्ञजन ॥<br>
जो जानकर परक्षेत्र को परक्षेत्रमय होते नहीं ।<br>
वे स्याद्वादी निजरसी निजक्षेत्र में जीवित रहें ॥२५४॥</div></b>
सर्वथा एकान्तवादी अज्ञानी अपने से भिन्न क्षेत्र में रहे हुए ज्ञेयपदार्थों के साथ आत्मा का जो सहज सुनिश्चित ज्ञेय-ज्ञायक संबंध है; उसमें प्रवर्तता हुआ आत्मा को सम्पूर्णत: बाहर पड़ता देखकर स्वक्षेत्र से आत्मा का अस्तित्व न मानकर नाश को प्राप्त होता है ।<br><br>
<b><div align=center> <font color=DarkSlateGray>(कलश--हरिगीत)</font><br>
मैं ही रहूँ निजक्षेत्र में इस भाव से परक्षेत्रगत ।<br>
जो ज्ञेय उनके साथ ज्ञायकभाव भी परित्याग कर ॥<br>
हों तुच्छता को प्राप्त शठ पर ज्ञानिजन परक्षेत्रगत ।<br>
रे छोड़कर सब ज्ञेय वे निजक्षेत्र को छोड़ें नहीं ॥२५५॥</div></b>
किन्तु स्वक्षेत्र के अस्तित्व में रुके हुए वेगवाले स्याद्वादवेदी तो आत्मा में प्रतिबिम्बित ज्ञेयों में निश्चित व्यापार की शक्तिवाले होकर टिके रहते हैं, जीवित रहते हैं, नाश को प्राप्त नहीं होते ।<br><br>
<b><div align=center> <font color=DarkSlateGray>(कलश--हरिगीत)</font><br>
निजज्ञान के अज्ञान से गतकाल में जाने गये ।<br>
जो ज्ञेय उनके नाश से निज नाश मानें अज्ञजन ॥<br>
नष्ट हों परज्ञेय पर ज्ञायक सदा कायम रहे ।<br>
निजकाल से अस्तित्व है - यह जानते हैं विज्ञजन ॥२५६॥</div></b>
सर्वथा एकान्तवादी अज्ञानी स्वक्षेत्र में रहने के लिए अपने से पृथक् परक्षेत्र में रहे हुए अनेकप्रकार के ज्ञेयपदार्थों को छोड़ने से ज्ञेयपदार्थों के साथ चैतन्य के आकारों का वमन करता <font color=DarkSlateGray>(छोड़ता)</font> हुआ तुच्छ होकर नाश को प्राप्त होता है । किन्तु स्याद्वादी तो स्वक्षेत्र में रहते हुए और परक्षेत्र में अपना नास्तित्व जानते हुए परक्षेत्र स्थित ज्ञेयपदार्थों को छोड़ते हुए भी परपदार्थों में से चैतन्य के आकारों को खोजते हैं । तात्पर्य यह है कि ज्ञेयपदार्थों के निमित्त से होनेवाले चैतन्य के आकारों को छोड़ते नहीं हैं; इसीकारण तुच्छता को भी प्राप्त नहीं होते, नष्ट नहीं होते, जीवित रहते हैं ।<br><br>
<b><div align=center> <font color=DarkSlateGray>(कलश--हरिगीत)</font><br>
अर्थावलम्बनकाल में ही ज्ञान का अस्तित्व है ।<br>
यह मानकर परज्ञेयलोभी लोक में आकुल रहें ॥<br>
परकाल से नास्तित्व लखकर स्याद्वादी विज्ञजन ।<br>
ज्ञानमय आनन्दमय निज आतमा में दृढ़ रहें ॥२५७॥</div></b>
जिन्हें पहले जाना था - ऐसे ज्ञेय पदार्थों के नाश के काल में ज्ञान का भी नाश मानता हुआ सर्वथा एकान्तवादी अज्ञानी ज्ञानवस्तु को कुछ भी नहीं जानता है । तात्पर्य यह है कि अपने ज्ञानस्वभावी आत्मा के अस्तित्व को भी नहीं जानता - ऐसा एकान्तवादी अत्यन्त तुच्छ होता हुआ नाश को प्राप्त होता है । परन्तु स्याद्वादी ज्ञानी तो अपने आत्मा का निजकाल से अस्तित्व जानता हुआ बाह्य ज्ञेय वस्तुओं के बार-बार उत्पन्न हो-होकर नाश होने पर भी स्वयं पूर्ण रहता है । ज्ञेयपदार्थों के आलम्बनकाल में ही ज्ञान का अस्तित्व मानता हुआ अज्ञानी बाह्य ज्ञेयों के आलम्बन के लिए लालायित चित्त से बाह्य में भ्रमता हुआ नाश को प्राप्त होता है; किन्तु स्याद्वाद का ज्ञाता तो परकाल से आत्मा का नास्तित्व जानता हुआ, आत्मा में दृढ़ता से रहता हुआ और नित्य सहज ज्ञानपुंजरूप वर्तता हुआ रहता है, नाश को प्राप्त नहीं होता ।<br><br>
<b><div align=center> <font color=DarkSlateGray>(कलश--हरिगीत)</font><br>
परभाव से निजभाव का अस्तित्व मानें अज्ञजन ।<br>
पर में रमें जग में भ्रें निज आतमा को भूलकर ॥<br>
पर भिन्न हो परभाव से ज्ञानी रमें निजभाव में ।<br>
बस इसलिए इस लोक में वे सदा ही जीवित रहें ॥२५८॥</div></b>
एकान्तवादी अज्ञानी परभावों से अपना भाव <font color=DarkSlateGray>(अस्तित्व)</font> मानने के कारण बाह्यवस्तुओं में ही विश्राम करता हुआ अपने स्वभाव की महिमा में अत्यन्त निश्चेतन <font color=DarkSlateGray>(जड़ जैसा)</font> होता हुआ नाश को प्राप्त होता है; किन्तु स्याद्वादी तो अपने सुनिश्चित स्वभाव से ही अपना अस्तित्व मानने के कारण परभावों से भिन्न वर्तता हुआ अपने सहज स्वभाव को स्पष्टरूप से प्रत्यक्ष अनुभव करता हुआ नाश को प्राप्त नहीं होता अर्थात् जीवित रहता है ।<br><br>
<b><div align=center> <font color=DarkSlateGray>(कलश--हरिगीत)</font><br>
सब ज्ञेय ही हैं आतमा यह मानकर स्वच्छन्द हो ।<br>
परभाव में ही नित रमें बस इसलिए ही नष्ट हों ॥<br>
पर स्याद्वादी तो सदा आरूढ़ हैं निजभाव में ।<br>
विरहित सदा परभाव से विलसें सदा निष्कम्प हो ॥२५९॥</div></b>
एकान्तवादी अज्ञानी ज्ञेयरूप से जाने गये सभी परपदार्थों में अपनापन स्थापित करके अपने शुद्धस्वभाव से च्युत होता हुआ सभी परभावों में स्वछन्दतया क्रीड़ा करता है; किन्तु परभावों से अपना अस्तित्व नहीं मानता हुआ स्याद्वादी तो अपने स्वभाव में आरूढ़ होता हुआ निष्कम्प वर्तते हुए अत्यन्त शुद्ध सुशोभित होता है ।<br><br>
<b><div align=center> <font color=DarkSlateGray>(कलश--हरिगीत)</font><br>
उत्पाद-व्यय के रूप में बहते हुए परिणाम लख ।<br>
क्षणभंग के पड़ संग निज का नाश करते अज्ञजन ॥<br>
चैतन्यमय निज आतमा क्षणभंग है पर नित्य भी-<br>
यह जानकर जीवित रहें नित स्याद्वादी विज्ञजन ॥२६०॥<br>
है बोध जो टंकोत्कीर्ण विशुद्ध उसकी आश से ।<br>
चिद्परिणति निर्मल उछलती से सतत् इनकार कर ॥<br>
अज्ञजन हों नष्ट किन्तु स्याद्वादी विज्ञजन ।<br>
अनित्यता में व्याप्त होकर नित्य का अनुभव करें ॥२६१॥</div></b>
एकान्तवादी अज्ञानी उत्पाद-व्यय से लक्षित और परिणमित होते हुए ज्ञान की अंशरूप अनेकता के द्वारा ही आत्मा का निर्णय करता हुआ क्षणभंगुरता के मोह में पड़कर प्राय: नाश को प्राप्त होता है; किन्तु स्याद्वादी चैतन्यात्मक निज आत्मवस्तु को नित्योदित और टंकोत्कीर्ण ज्ञानघनरूप अनुभव करता हुआ जीवित रहता है । एकान्तवादी अज्ञानी टंकोत्कीर्ण विशुद्धज्ञानविस्ताररूप सर्वथा नित्य आत्मतत्त्व की आशा से उछलती हुई निर्मल चैतन्यपरिणति से भिन्न आत्मतत्त्व चाहता है; किन्तु ऐसा आत्मा तो कहीं है ही नहीं । स्याद्वादी तो चैतन्यवस्तु की परिणति के द्वारा आत्मा की अनित्यता को अनुभव करता हुआ नित्य ज्ञान को अनित्यता से व्याप्त होने पर भी उज्ज्वल अनुभव करता है ।<br><br>
<b><div align=center> <font color=DarkSlateGray>(कलश--दोहा)</font><br>
मूढ़जनों को इसतरह, ज्ञानमात्र समझाय ।<br>
अनेकान्त अनुभूति में, उतरा आतमराय ॥२६२॥<br>
अनेकान्त जिनदेव का, शासन रहा अलंघ्य ।<br>
वस्तुव्यवस्था थापकर, थापित स्वयं प्रसिद्ध ॥२६३॥</div></b>
इसप्रकार अनेकान्त अर्थात् स्याद्वाद अज्ञानविमूढ़ प्राणियों को ज्ञानमात्र आत्मतत्त्व प्रसिद्ध करता हुआ स्वयमेव अनुभव में आता है । इसप्रकार जिनदेव का अलंघ्य शासनरूप अनेकान्त वस्तु के यथार्थ स्वरूप की व्यवस्था द्वारा स्वयं को स्थापित करता हुआ स्वयं व्यवस्थित हो गया ।<br><br>
सैंतालीस शक्तियाँ<br><br>
<b><font color=red>प्रश्न – अनेकान्तात्मक होने पर भी यहाँ आत्मा को ज्ञानमात्र क्यों कहा गया है; क्योंकि ज्ञानमात्र कहने से तो ज्ञान को छोड़कर अन्य धर्मों-गुणों का निषेध समझा जाता है ।<br><br>
</font><font color=darkGreen>उत्तर –</font></b> लक्षण की प्रसिद्धि के द्वारा लक्ष्य की प्रसिद्धि-सिद्धि करने के लिए यहाँ आत्मा को ज्ञानमात्र कहा जा रहा है । ज्ञान आत्मा का लक्षण है; क्योंकि ज्ञान आत्मा का असाधारण गुण है । आत्मा सेभिन्न पुद्गलादि द्रव्यों में ज्ञान नहीं पाया जाता है । इसलिए ज्ञानलक्षण की प्रसिद्धि से ज्ञान के लक्ष्यभूत आत्मद्रव्य की सिद्धि होती है, प्रसिद्धि होती है ।<br><br>
<b><font color=red>प्रश्न – इस ज्ञानलक्षण की प्रसिद्धि से क्या प्रयोजन है, क्या लाभ है ? मात्र लक्ष्य ही प्रसिद्धि करने योग्य है, लक्ष्यभूत आत्मा की प्रसिद्धि करना ही उपयोगी है; क्योंकि आत्मा का कल्याण तो आत्मा के जानने से होगा ।<br><br>
</font><font color=darkGreen>उत्तर –</font></b> जिसे लक्षण अप्रसिद्ध हो; उसे लक्ष्य की प्रसिद्धि नहीं हो सकती । जिसे लक्षण प्रसिद्ध होता है; उसे ही लक्ष्य की प्रसिद्धि होती है । यही कारण है कि पहले लक्षण को समझाते हैं, तदुपरान्त लक्षण द्वारा लक्ष्य को समझायेंगे ।<br><br>
<b><font color=red>प्रश्न – ज्ञान से भिन्न ऐसा कौन-सा लक्ष्य है कि जो ज्ञान की प्रसिद्धि द्वारा प्रसिद्ध किया जाता है ?<br><br>
</font><font color=darkGreen>उत्तर –</font></b> ज्ञान से भिन्न कोई लक्ष्य नहीं है; क्योंकि ज्ञान और आत्मा द्रव्य की अपेक्षा से अभिन्न ही हैं ।<br><br>
<b><font color=red>प्रश्न – यदि ऐसी बात है तो फिर लक्षण और लक्ष्य का विभाग किसलिए किया गया है ?<br><br>
</font><font color=darkGreen>उत्तर –</font></b> प्रसिद्धत्व और प्रसाध्यमानत्व के कारण लक्षण और लक्ष्य का विभाग किया गया है । ज्ञान प्रसिद्ध है; क्योंकि ज्ञानमात्र के स्वसंवेदन से सिद्धपना है । तात्पर्य यह है कि ज्ञान सभी प्राणियों को स्वसंवेदनरूप अनुभव में आता है । इस प्रसिद्ध ज्ञान लक्षण से उसके साथ अविनाभावीरूप से रहनेवाला अनंत धर्मों के समूहरूप आत्मा प्रसाध्यमान है । इसलिए ज्ञानमात्र में अचलित स्थापित दृष्टि के द्वारा कुछ क्रम और अक्रमरूप से प्रवर्तमान एवं उस ज्ञान के साथ अविनाभावीरूप से रहनेवाला अनन्तधर्मों के समुदायरूप जो भी लक्षित होता है, पहिचाना जाता है; वह सब वास्तविक आत्मा है । यही कारण है कि यहाँ आत्मा को ज्ञानमात्र कहा गया है ।<br><br>
<b><font color=red>प्रश्न – अरे भाई ! जिस आत्मा में क्रम और अक्रम से प्रवर्तमान अनन्तधर्म हैं; उस आत्मा को ज्ञानमात्र कैसे कहा जा सकता है ? उसमें ज्ञानमात्रता किसप्रकार घटित होती है ?<br><br>
</font><font color=darkGreen>उत्तर –</font></b> परस्पर भिन्न अनंत धर्मों के समुदायरूप से परिणत एक ज्ञप्तिमात्रभावरूप स्वयं होने से यह भगवान आत्मा ज्ञानमात्रभावरूप है । यही कारण है कि उसमें ज्ञानमात्रभाव की अन्त:-पातिनी अनंत शक्तियाँ उछलती हैं । तात्पर्य यह है कि आत्मा के अनंत धर्मों में परस्पर लक्षणभेद होने पर भी प्रदेशभेद नहीं है । आत्मा के एक परिणाम में सभी गुणों का परिणमन रहता है । यही कारण है कि आत्मा के एक ज्ञानमात्रभाव में अनंत शक्तियाँ उछलती हैं, परिणमित होती हैं ।<br><br>
१. जीवत्वशक्ति - आत्मद्रव्य के हेतुभूत चैतन्यभाव को धारण करना है लक्षण जिसका, वह जीवत्वशक्ति है ।<br><br>
२. चितिशक्ति - अजड़त्व अर्थात् जड़रूप नहीं होना, चेतनरूप होना है लक्षण जिसका, उसे चितिशक्ति कहते हैं ।<br><br>
३-४. दृशिशक्ति और ज्ञानशक्ति - अनाकार उपयोगमयी दृशिशक्ति है और साकार उपयोगमयी ज्ञानशक्ति है ।<br><br>
५. सुखशक्ति - अनाकुलता लक्षणवाली सुखशक्ति है ।<br><br>
६. वीर्यशक्ति - स्वरूप की रचना की सामर्थ्यरूप वीर्यशक्ति है ।<br><br>
७. प्रभुत्वशक्ति - अखण्डितप्रताप और स्वतंत्रता से सम्पन्न होना है लक्षण जिसका; वह प्रभुत्वशक्ति है ।<br><br>
८. विभुत्वशक्ति - विभुत्वशक्ति सर्वभावों में व्यापक एक भावरूप होती है ।<br><br>
९-१०. सर्वदर्शित्व और सर्वज्ञत्वशक्ति - सर्वदर्शित्वशक्ति समस्त विश्व के सामान्य भाव को देखनेरूप से परिणत आत्मदर्शनमयी है और सर्वज्ञत्वशक्ति समस्त विश्व के विशेषभावों को जाननेरूप से परिणत आत्मज्ञानमयी है ।<br><br>
११. स्वच्छत्वशक्ति - अमूर्तिक प्रदेशों में प्रकाशमान लोकालोक के आकारों से मेचक अर्थात् अनेकाकार उपयोग है लक्षण जिसका, वह स्वच्छत्वशक्ति है ।<br><br>
१२. प्रकाशशक्ति - जो स्वयंप्रकाशमान है, विशद, स्पष्ट और निर्मल स्वसंवेदनमय स्वानुभव से युक्त है; वह प्रकाशशक्ति है ।<br><br>
१३. असंकुचितविकासत्वशक्ति - असंकुचितविकासत्वशक्ति क्षेत्र और काल से अमर्यादित चिद्विलासात्मक <font color=DarkSlateGray>(चैतन्य के विलासस्वरूप)</font> है ।<br><br>
१४. अकार्यकारणत्वशक्ति - इस भगवान आत्मा में एक शक्ति ऐसी भी है कि जिसके कारण यह आत्मा न तो अन्य से किया जाता है और न अन्य को करता ही है ।<br><br>
१५. परिणम्य-परिणामकत्वशक्ति परनिमित्तिक ज्ञेयाकारों के ग्रहण करने और स्वनिमित्तिक ज्ञानाकारों के ग्रहण कराने के स्वभावरूप परिणम्य-परिणामकत्वशक्ति है ।<br><br>
१६. त्यागोपादानशून्यत्वशक्ति - जो न तो कम है और न अधिक ही है - ऐसे सुनिश्चित स्वरूप में रहने रूप है स्वरूप जिसका, वह त्यागोपादानशून्यत्वशक्ति है ।<br><br>
१७. अगुरुलघुत्वशक्ति - अगुरुलघुत्वशक्ति षट्स्थानपतित वृद्धि-हानि रूप से परिणमित स्वरूप प्रतिष्ठत्व का कारणरूप विशेष गुणात्मक है ।<br><br>
१८. उत्पाद-व्यय-ध्रुवत्वशक्ति - क्रमवृत्ति और अक्रमवृत्तिरूप वर्तना है लक्षण जिसका, वह उत्पाद-व्यय-ध्रुवत्वशक्ति है ।<br><br>
१९. परिणामशक्ति - द्रव्य के स्वभावभूत उत्पादव्ययध्रौव्य से आलिंगित सदृश और विसदृश एक रूप वाली अस्तित्वमयी परिणामशक्ति है ।<br><br>
२०. अमूर्तत्वशक्ति - यह अमूर्तत्वशक्ति कर्मबंध के अभाव से व्यक्त सहज स्पर्शादिशून्य आत्मप्रदेशात्मक है ।<br><br>
२१-२२. अकर्तृत्वशक्ति और अभोक्तृत्वशक्ति - ज्ञानभाव से भिन्न कर्मोदय से होनेवाले रागादि विकारी भावों के कर्तृत्व से रहित होनेरूप अकर्तृत्वशक्ति है । इसीप्रकार ज्ञानभाव से भिन्न कर्मोदय से होनेवाले रागादि विकारी परिणामों के अनुभव से, भोक्तृत्व से रहित होनेरूप अभोक्तृत्वशक्ति है ।<br><br>
२३. निष्क्रियत्वशक्ति - निष्क्रियत्वशक्ति समस्त कर्मों के उपरम <font color=DarkSlateGray>(अभाव)</font> से प्रवर्तित होनेवाली आत्मप्रदेशों की निस्पन्दतास्वरूप है ।<br><br>
२४. नियतप्रदेशत्वशक्ति - अनादिकाल से संसार-अवस्था में संकोच-विस्तार से लक्षित और सिद्ध-अवस्था में चरम शरीर से किंचित् न्यून परिमाण तथा लोकाकाश के प्रदेशों की संख्या के समान असंख्यात प्रदेशवाला आत्मा का अवयव है लक्षण जिसका, वह नियतप्रदेशत्वशक्ति है ।<br><br>
२५. स्वधर्मव्यापकत्वशक्ति - सभी शरीरों में एकरूप रहनेवाली स्वधर्मव्यापकत्वशक्ति है ।<br><br>
२६. साधारण-असाधारण-साधारणासाधारणधर्मत्वशक्ति - स्व और पर - दोनों में परस्पर समान, असमान और समानासमान - ऐसे तीन प्रकार के<br><br>
भावों के धारण करनेरूप यह साधारण-असाधारण-साधारणासाधारणधर्मत्वशक्ति है ।<br><br>
२७. अनंतधर्मत्वशक्ति - परस्पर भिन्न लक्षणोंवाले अनंत स्वभावों से भावित - ऐसा एक भाव है लक्षण जिसका - ऐसी अनंतधर्मत्वशक्ति है ।<br><br>
२८. विरुद्धधर्मत्वशक्ति - तद्रूपमयता और अतद्रूपमयता जिसका लक्षण है, उस शक्ति का नाम विरुद्धधर्मत्वशक्ति है ।<br><br>
२९-३०. तत्त्वशक्ति और अतत्त्वशक्ति - तद्भवनरूप तत्त्वशक्ति और अतद्भवनरूप अतत्त्वशक्ति है ।<br><br>
३१-३२. एकत्वशक्ति और अनेकत्वशक्ति - अनेक पर्यायों में व्यापक और एकद्रव्यमयपने को प्राप्त एकत्वशक्ति है और एक द्रव्य से व्याप्त <font color=DarkSlateGray>(व्यापने योग्य)</font> अनेक पर्यायोेंय अनेकत्वशक्ति है ।<br><br>
३३-३८. भाव-अभावादि छह शक्तियाँ - वतर्न अवस्था से युक्त होनेरूप भावशक्ति, शून्य अवस्था से युक्त होने रूप अभावशक्ति, वर्तती पर्याय के व्ययरूप भावाभावशक्ति, पूर्व में न वर्तती पर्याय के उदयरूप अभावभावशक्ति, होने योग्य पर्याय के होने रूप भावभावशक्ति और नहीं होने योग्य पर्याय के नहीं होने रूप अभावाभावशक्ति है ।<br><br>
३९-४०. भावशक्ति और क्रियाशक्ति - कारकों के अनुसार होनेवाली क्रिया से रहित भवनमात्रमयी भावशक्ति है और कारकों के अनुसार परिणमित होनेरूप भावमयी क्रियाशक्ति है ।<br><br>
४१-४२. कर्मशक्ति और कर्तृत्वशक्ति - कर्मशक्ति प्राप्यमाणसिद्धरूपभावमयी है और कर्तृत्वशक्ति होनेरूप और सिद्धरूप भाव के भावकत्वमयी है ।<br><br>
४३. करणशक्ति - करणशक्ति प्रवर्तमान भाव के होने में साधकतममयी है ।<br><br>
४४-४५. सम्प्रदानशक्ति और अपादानशक्ति - सम्प्रदानशक्ति अपने द्वारा दिये जानेवाले भाव की उपेयत्वमयी है और अपादानशक्ति उत्पाद-व्यय से आलिंगित भाव से नाश होने से हानि को प्राप्त न होनेवाली ध्रुवत्वमयी है ।<br><br>
४६. अधिकरणशक्ति - अधिकरणशक्ति आत्मा में भाव्यमानभाव के आधारपनेरूप है ।<br><br>
४७. सम्बन्धशक्ति - अपना स्वभाव ही अपना स्वामी है - ऐसी स्वस्वामित्वमयी संबंधशक्ति है ।<br><br>
<b><div align=center> <font color=DarkSlateGray>(कलश--रोला)</font><br>
इत्यादिक अनेक शक्ति से भरी हुई है ।<br>
फिर भी ज्ञानमात्रमयता को नहीं छोड़ती ॥<br>
और क्रमाक्रमभावों से जो मेचक होकर ।<br>
द्रव्य और पर्यायमयी चिद्वस्तु लोक में ॥२६४॥</div></b>
इस लोक में स्वयं की जीवत्वादि अनेक शक्तियों से पूर्णत: परिपूर्ण होने पर भी जो भाव <font color=DarkSlateGray>(आत्मा)</font> ज्ञानमात्रता को नहीं छोड़ता; वह भाव <font color=DarkSlateGray>(आत्मा)</font> पूर्वोक्त प्रकार से क्रमरूप और अक्रमरूप विद्यमान होने से अनेकाकार द्रव्य-पर्यायमय चेतन वस्तु है ।<br><br>
<b><div align=center> <font color=DarkSlateGray>(कलश--रोला)</font><br>
अनेकान्त की दिव्यदृष्टि से स्वयं देखते ।<br>
वस्तुतत्त्व की उक्त व्यवस्था अरे सन्तजन ॥<br>
स्याद्वाद की अधिकाधिक शुद्धि को लख अर ।<br>
नहीं लाँघकर जिननीति को ज्ञानी होते ॥२६५॥</div></b>
अनेकान्तसंगत दृष्टि के द्वारा अनेकान्तात्मक वस्तुतत्त्व की व्यवस्था को स्वयमेव देखते हुए स्याद्वाद की अत्यधिक शुद्धि को जानकर जिनवरदेव की नीति का उल्लंघन न करते हुए सत्पुरुष ज्ञानी <font color=DarkSlateGray>(ज्ञानस्वरूप)</font> होते हैं ।<br><br>
उपायोपेयाधिकार<br><br>
यद्यपि आत्मवस्तु ज्ञानमात्र ही है; तथापि उसमें उपाय-उपेयभाव विद्यमान रहता ही है; क्योंकि एक होने पर भी आत्मा साधकरूप से और साध्यरूप से स्वयं ही परिणमित होता है । उसमें जो साधकरूपभाव है, वह उपाय है और जो सिद्धरूपभाव है, वह उपेय है । तात्पर्य यह है कि मोक्षमार्ग उपाय है और मोक्ष उपेय है । अनादिकाल से मिथ्यादर्शन, मिथ्याज्ञान और मिथ्याचारित्र द्वारा स्वरूप से च्युत होने के कारण संसार में परिभ्रण करते हुए भलीभाँति ग्रहण किये गये व्यवहार सम्यग्दर्शन-ज्ञान चारित्र के पाक के प्रकर्ष की परम्परा से क्रमश: स्वरूप में आहोरण कराये जाते इस आत्मा को, अन्तर्मग्न निश्चय सम्यग्दर्शन-ज्ञान-चारित्ररूप भेद की तद्रूपता के द्वारा स्वयं साधकरूप से परिणमित होता हुआ परमप्रकर्ष की पराकाष्ठा को प्राप्त रत्नत्रय की अतिशयता से प्रवर्तित सकल कर्मक्षय से प्रज्वलित हुए अस्खलित विमल स्वभावभावत्व से स्वयं सिद्धरूप से परिणमता हुआ एक ज्ञानमात्रभाव ही उपाय-उपेयभाव को सिद्ध करता है ।<br><br>
इसप्रकार ये उपाय और उपेय - दोनों भाव ज्ञानमात्र आत्मा से अनन्य ही हैं । इसलिए सदा अस्खलित एक ज्ञानमात्र आत्मवस्तु के निष्कम्प ग्रहण से, जिनको अनादि संसार से निर्मलभावरूप भूमिका की प्राप्ति न हुई हो; उन मुुक्षुओं को भी तत्क्षण ही साधक भूमिका की प्राप्ति होती है ।<br><br>
फिर उसी में नित्य लीन रहते हुए क्रमरूप से और अक्रमरूप से प्रवर्तमान अनेक धर्मों के अधिष्ठाता वे मुमुक्षु साधकभाव से उत्पन्न होनेवाले परम प्रकर्षरूप साध्यभाव के भाजन होते हैं । परन्तु जो अनेक धर्मों से गर्भित ज्ञानमात्रभाव की इस भूमिका को प्राप्त नहीं कर पाते हैं; वे सदा ही अज्ञानी रहते हुए ज्ञानमात्रभाव को स्वरूप से अभवन और पररूप से भवन देखते हुए, जानते हुए और आचरण करते हुए मिथ्यादृष्टि, मिथ्याज्ञानी और मिथ्याचारित्री होते हुए उपाय-उपेयभाव से अत्यन्त भ्रष्ट होते हुए संसार में ही परिभ्रण करते हैं ।<br><br>
<b><div align=center> <font color=DarkSlateGray>(कलश)</font><br>
रे ज्ञानमात्र निज भाव अकंपभूमि ।<br>
को प्राप्त करते जो अपनीतमोही ॥<br>
साधकपने को पा वे सिद्ध होते ।<br>
अर अज्ञ इसके बिना परिभ्र ण करते ॥२६६॥</div></b>
किसी भी प्रकार से जिनका मोह दूर हो गया है और जो ज्ञानमात्र निजभावमय अकंप भूमिका का आश्रय लेते हैं; वे साधकदशा को प्राप्त कर अन्तत: सिद्धदशा को प्राप्त कर लेते हैं ।<br><br>
<b><div align=center> <font color=DarkSlateGray>(कलश)</font><br>
स्याद्वाद कौशल तथा संयम सुनिश्चल ।<br>
से ही सदा जो निज में जमे हैं ॥<br>
वे ज्ञान एवं क्रिया की मित्रता से ।<br>
सुपात्र हो पाते भूमिका को ॥२६७॥</div></b>
स्याद्वाद में प्रवीणता और सुनिश्चल संयम के द्वारा अपने में उपयुक्त रहता हुआ जो पुरुष प्रतिदिन अपने को भाता है; वही पुरुष ज्ञाननय और क्रियानय की तीव्र मैत्री का पात्र होता हुआ इस ज्ञानमात्र निजभावमयी भूमिका का आश्रय करता है ।<br><br>
<b><div align=center> <font color=DarkSlateGray>(कलश)</font><br>
उदितप्रभा से जो सुप्रभात करता ।<br>
चित्पिण्ड जो है खिला निज रमणता से ॥<br>
जो अस्खलित है आनन्दमय वह ।<br>
होता उदित अद्भुत अचल आतम ॥२६८॥</div></b>
चैतन्यपिण्ड के प्रचण्ड विलसित विकासरूप हास और शुद्धप्रकाश की अतिशयता के कारण जो सुप्रभात के समान है, आनन्द में सुस्थित जिसका अस्खलित एकरूप है और जिसकी ज्योति अचल है - ऐसा यह आत्मा आत्मा का आश्रय लेनेवालों को ही प्राप्त होता है ।<br><br>
<b><div align=center> <font color=DarkSlateGray>(कलश)</font><br>
महिमा उदित शुद्धस्वभाव की नित ।<br>
स्याद्वाददीपित लसत् सद्ज्ञान में जब ॥<br>
तब बंध-मोक्ष मग में आपतित भावों ।<br>
से क्या प्रयोजन है तुम ही बताओ ॥२६९॥</div></b>
स्याद्वाद द्वारा प्रदीप्त जगमगाते तेजवाले एवं शुद्धस्वभाव की महिमा सम्पन्न प्रकाश जब मुझमें उदय को प्राप्त होता है तो बंध-मोक्ष के मार्ग में पड़नेवाले अन्य भावों से मुझे क्या लेना-देना ? मुझे तो नित्य उदित रहनेवाला मेरा यह स्वभाव ही स्फुरायमान हो ।<br><br>
<b><div align=center> <font color=DarkSlateGray>(कलश)</font><br>
निज शक्तियों का समुदाय आतम ।<br>
विनष्ट होता नयदृष्टियों से ॥<br>
खंड-खंड होकर खण्डित नहीं मैं ।<br>
एकान्त शान्त चिन्मात्र अखण्ड हूँ मैं ॥२७०॥</div></b>
अनेकप्रकार की अनंतशक्तियों का समुदाय यह आत्मा नयों की दृष्टि से खण्ड-खण्ड किये जाने पर तत्समय ही नाश को प्राप्त होता है । इसलिए मैं तो ऐसा अनुभव करता हूँ कि जिसमें यद्यपि खण्डों का निराकरण नहीं किया गया है; तथापि जो अखण्ड है, एकान्त शान्त है और अचल है - ऐसा चैतन्यमात्र भाव ही मैं हूँ ।<br><br>
मैं अपने शुद्धात्मा को न तो द्रव्य से खण्डित करता हूँ, न क्षेत्र से खण्डित करता हूँ, न काल से खण्डित करता हूँ और न भाव से ही खण्डित करता हूँ; क्योंकि मैं तो एक सुविशुद्ध ज्ञानमात्र भाव हूँ ।<br><br>
<b><div align=center> <font color=DarkSlateGray>(कलश--रोला)</font><br>
परज्ञेयों के ज्ञानमात्र मैं नहीं जिनेश्वर ।<br>
मैं तो केवल ज्ञानमात्र हूँ निश्चित जानो ॥<br>
ज्ञेयों के आकार ज्ञान की कल्लोलों से ।<br>
परिणत ज्ञाता-ज्ञान-ज्ञेयमय वस्तुात्र हूँ ॥२७१॥</div></b>
जो यह ज्ञानमात्रभाव रूप मैं हूँ, उसे ज्ञेयों के ज्ञानमात्ररूप नहीं जानना चाहिए; क्योंकि मैं तो ज्ञेयों के आकाररूप होनेवाली ज्ञान की कल्लोलों के रूप में परिणमित होता हुआ ज्ञान, ज्ञेय और ज्ञाता - इन तीनोंय एकवस्तु हूँ - ऐसा जानना चाहिए ।<br><br>
<b><div align=center> <font color=DarkSlateGray>(कलश--रोला)</font><br>
अरे अमेचक कभी कभी यह मेचक दिखता ।<br>
कभी मेचकामेचक यह दिखाई देता है ॥<br>
अनंत शक्तियों का समूह यह आतम फिर भी ।<br>
दृष्टिवंत को भ्रमित नहीं होने देता है ॥२७२॥</div></b>
मेरे आत्मतत्त्व का ऐसा ही स्वभाव है कि कभी तो वह मेचक <font color=DarkSlateGray>(अनेकाकार -अशुद्ध)</font> दिखाई देता है और कभी अमेचक <font color=DarkSlateGray>(एकाकार-शुद्ध)</font> दिखाई देता है तथा कभी मेचकामेचक <font color=DarkSlateGray>(दोनोंरूप)</font> दिखाई देता है; तथापि परस्पर सुग्रथित प्रगट अनंत शक्तियों के समूह रूप से स्फुरायमान वह मेरा आत्मतत्त्व निर्मल बुद्धिवालों के मन को विमोहित नहीं करता, भ्रमित नहीं करता ।<br><br>
<b><div align=center> <font color=DarkSlateGray>(कलश--रोला)</font><br>
एक ओर से एक स्वयं में सीमित अर ध्रुव ।<br>
अन्य ओर से नेक क्षणिक विस्तारमयी है ॥<br>
अहो आतमा का अद्भुत यह वैभव देखो ।<br>
जिसे देखकर चकित जगतजन ज्ञानी होते ॥२७३॥</div></b>
अहो ! आत्मा का तो यह सहज अद्भुत वैभव है कि एक ओर से देखने पर अनेकता को प्राप्त है और एक ओर से देखने पर सदा ही एकता को धारण किये रहता है; एक ओर से देखने पर क्षणभंगुर है और एक ओर से देखने पर सदा उदयरूप होने से ध्रुव है; एक ओर से देखने पर परम विस्तृत है और एक ओर से देखने पर अपने प्रदेशों में ही सीमित रहता है ।<br><br>
<b><div align=center> <font color=DarkSlateGray>(कलश--रोला)</font><br>
एक ओर से शान्त मुक्त चिन्मात्र दीखता ।<br>
अन्य ओर से भव-भव पीड़ित राग-द्वेषमय ॥<br>
तीन लोकमय भासित होता विविध नयों से ।<br>
अहो आतमा का अद्भुत यह वैभव देखो ॥२७४॥</div></b>
एक ओर से देखने पर कषायों का क्लेश दिखाई देता है और एक ओर से देखने पर अनंत शान्ति दिखाई देती है । एक ओर से देखने पर भव की पीड़ा दिखाई देती है और एक ओर से देखने पर मुक्ति भी स्पर्श करते दिखाई देते हैं । एक ओर से देखने पर तीनों लोक स्फुरायमान होते हैं और एक ओर से देखने पर केवल एक चैतन्य ही शोभित होता है । इसप्रकार आत्मा की अद्भुत से अद्भुत स्वभाव महिमा जयवंत वर्तती है ।<br><br>
<b><div align=center> <font color=DarkSlateGray>(कलश--सोरठा)</font><br>
झलकें तीनो लोक, सहज तेज के पुंज में ।<br>
यद्यपि एक स्वरूप, तदपी भेद दिखाई दें ॥<br>
सहज तत्त्व उपलब्धि, निजरस के विस्तार से ।<br>
नियत ज्योति चैतन्य, चमत्कार जयवंत है ॥२७५॥</div></b>
सहज तेजपुंज आत्मा में त्रिलोक के सभी पदार्थ मग्न हो जाते हैं; इसकारण अनेकाकार दिखाई देते हुए भी जो आत्मा एकरूप ही है तथा जिसमें निजरस के विस्तार से पूर्ण अछिन्न तत्त्वोलब्धि है और जिसकी ज्योति अत्यन्त नियमित है - ऐसा यह प्रत्यक्ष अनुभवगोचर चैतन्यचमत्काररूप भगवान आत्मा जयवंत वर्तता है ।<br><br>
<b><div align=center> <font color=DarkSlateGray>(कलश--दोहा)</font><br>
मोह रहित निर्मल सदा, अप्रतिपक्षी एक ।<br>
अचल चेतनारूप में, मग्न रहे स्वयमेव ॥<br>
परिपूरण आनन्दमय, अर अद्भुत उद्योत ।<br>
सदा उदित चहुँ ओर से, अमृचन्द्रज्योति ॥२७६॥</div></b>
जो अचल चेतनास्वरूप आत्मा में आत्मा को अपने आप ही निरन्तर निमग्न रखती है, जिसने मोह का नाश किया है; जिसका स्वभाव प्रतिपक्षी कर्मों से रहित है, जो निर्मल और पूर्ण है; ऐसी यह उदय को प्राप्त अमृतचन्द्र ज्योति, अमृतमयचन्द्रमा के समान ज्ञानज्योति, आत्मज्योति सब ओर से जलती रहे, प्रकाशित रहे ।<br><br>
<b><div align=center> <font color=DarkSlateGray>(कलश--हरिगीत)</font><br>
गतकाल में अज्ञान से एकत्व पर से जब हुआ ।<br>
फलरूप में रस-राग अर कर्तृत्व पर में तब हुआ ॥<br>
उस क्रियाफल को भोगती अनुभूति मैली हो गई ।<br>
किन्तु अब सद्ज्ञान से सब मलिनता लय हो गई ॥२७७॥</div></b>
पहले जिस अज्ञान से स्व और पर का द्वैत हुआ अर्थात् स्व और पर में मिश्रितपने का भाव हुआ; इसकारण स्वरूप में अन्तर पड़ गया अर्थात् संयोगरूप बंधपर्याय ही निजरूप भासित होने लगी और राग-द्वेष उत्पन्न होने लगे तथा कर्तृत्वादि भाव जाग्रत हो गये, कारकों का भेद पड़ गया । कारकों के भेद उत्पन्न होने पर क्रिया के समस्त फलों को भोगती हुई अनुभूति मैली हो गई, खिन्न हो गई । अब वही अज्ञान ज्ञानरूप में परिणत हो गया, आत्मानुभूति सम्पन्न हो गया और अज्ञान के कारण जो कुछ भी उत्पन्न हो रहा था, अब वह वस्तुत: कुछ भी नहीं रहा ।<br><br>
<b><div align=center> <font color=DarkSlateGray>(कलश--हरिगीत)</font><br>
ज्यों शब्द अपनी शक्ति से ही तत्त्व प्रतिपादन करें ।<br>
त्यों समय की यह व्याख्या भी उन्हीं शब्दों ने करी ॥<br>
निजरूप में ही गुप्त अमृतचन्द्र श्री आचार्य का ।<br>
इस आत्मख्याति में अरे कुछ भी नहीं कर्तृत्व है ॥२७८॥</div></b>
जिन शब्दों ने अपनी शक्ति से ही वस्तुतत्त्व का भलीभाँति प्रतिपादन किया है; उन शब्दों ने ही समयसार ग्रन्थाधिराज की यह आत्मख्याति नाम की व्याख्या <font color=DarkSlateGray>(टीका)</font> की है अथवा समयसाररूप आत्मा का व्याख्यान किया है । अपने स्वरूप में ही गुप्त सुस्थित आचार्य अमृतचन्द्र का इसमें कुछ भी कर्तव्य <font color=DarkSlateGray>(कर्तृत्व)</font> नहीं है । तात्पर्य यह है कि यह आत्मख्याति टीका शब्दों द्वारा ही हुई है, आचार्य अमृतचन्द्र ने इसमें कुछ भी नहीं किया है ।<br><br>
इसप्रकार आचार्य कुन्दकुन्दकृत समयसार की आचार्य अमृतचन्द्रकृत आत्मख्याति नामक संस्कृत टीका समाप्त होती है और इसके साथ ही ज्ञायकभाव प्रबोधिनी हिन्दी टीका भी समाप्त होती है ।
       </div>
    </td></tr>
    <tr><td><div id=teeka1 class=teeka><b><font color=darkgreen>जयसेनाचार्य :</font></b> <br><br>﻿<b>[<font color=maroon>जो समयपाहुडमिणं पढिदूणं</font>]</b> श्री कुन्द-कुन्दाचार्य देव इस समयसार ग्रन्थ को समाप्त करते हुये इसका फल दर्शाते हैं कि कोई भी जीव इस समय-प्राभृत नाम के ग्रन्थ को पढ़कर, केवल पढ़कर ही नहीं <b>[<font color=maroon>अत्थतच्चदो णादुं</font>]</b> अर्थ और तत्व से भी जानकर अर्थात उसके भाव को भी समझकर <b>[<font color=maroon>अत्थे ठाहिदि</font>]</b> पश्चात् शुद्धात्म लक्षण वाले उपादेय पदार्थ में अर्थात निर्विकल्प-समाधि में लग रहेगा <b>[<font color=maroon>चेदा सो पावदि उत्तमं सोक्खं</font>]</b> वह आत्मा आगामी-काल में वीतराग-रूप सहज अपूर्व परम आह्लाद-रूप सुख को प्राप्त करेगा । वह सुख कैसा है -<br><br>
<b><div align=center>आत्मोपादानसिद्धं स्वयमतिशयवद्वितबाधं विशालं,<br>
वृद्धिह्रासव्यपेतं विषयविरहितं नि:प्रतिद्वंद्वभावं ।<br>
अन्यद्रव्यानपेक्षं निरुपममितं शाश्वतं सर्वकाल-<br>
मुत्कृष्टांनतसारं परमसुखमतस्तस्य सिद्धस्य जातम् ॥</div></b>
<b><font color=maroon>अर्थ –</font></b> <font color=DarkSlateGray>(इस समयसार के पढ़ने और अपने जीवन में उतारने से)</font> जो सिद्ध होता है उसको वह परम-सुख होता है जिसका कि आत्मा ही उपादान है अर्थात् आत्मा से ही उत्पन्न होता है, अपने आप अतिशय सहित है, सभी प्रकार की बाधाओं से रहित है, विशाल है, अर्थात् उससे अच्छा सुख दूसरा कोई नहीं है, हानि और वृद्धि से रहित है, विषयों की वासना से रहित है, जिसमें दु:ख का लेश भी नहीं है, जो अन्य द्रव्यों की अपेक्षा नहीं रखने वाला है, निरुपम है अर्थात् जिसकी तुलना करने वाला दूसरा सुख नहीं है, अमित है अर्थात् सीमातीत है, सर्वकाल रहने वाला है, उत्कृष्ट है और अनन्तसार वाला है ।<br><br>
यहाँ शिष्य प्रश्न करता है कि हे प्रभो ! आपने अनेक बार अतीन्द्रिय-सुख की बात कही है किन्तु वह अतीन्द्रिय-सुख कैसा है ऐसा लोग नहीं जानते । आचार्य-देव उसका उत्तर देते हैं -- देखो, कोई व्यक्ति स्त्री-प्रसंग आदि पंचेन्द्रिय के विषय-सुख व्यापार से रहित अवस्था में सभी प्रकार की आकुल-व्याकुलता से दूर होकर बैठा हुआ है उसको किसी ने आकर पूछा कि कहो भाई देवदत्त ! सुख से तो हो ? इस पर वह उत्तर देता है कि सुख से हूँ, तो यह सुख अतीन्दिय है क्योंकि सांसारिक सुख विषयों के सेवन से पैदा होता है और यहाँ पंचेन्द्रियों के विषय के व्यापार का अभाव होते हुये भी सुख दिख रहा है वह अतीन्द्रिय है । किन्तु यह जो सुख हो रहा है वह सामान्यात्मक साधारण-सा अतीन्द्रिय-सुख है । किन्तु जो पाँचों इन्द्रियों से और मन से होने वाले सभी प्रकार के विकल्प-जालों से रहित ऐसे जो समाधिस्थ परम योगीराज को स्व-संवेदनात्मक अतीन्द्रिय-सुख होता है, वह विशेष रूप से होता है, अर्थात् इससे भी और अपूर्व विशेषता लिये हुए होता है । जो मुक्तात्माओं को अतीन्द्रिय-सुख है, वह हम तुम सरीखे लोगों के या तो अनुमान-गम्य है या आगम-गम्य है । देखो, मुक्तात्माओं को इन्दिय-विषयों के व्यापार से रहित निर्विकल्प समाधि में रत होकर रहने वाले परम-मुनीश्वरों को स्व-संवेदात्मक-सुख की उपलब्धि होती है, यह हेतु हुआ । यह पक्ष और हेतु रूप दो अंग-वाला अनुमान हुआ ऐसा जानना चाहिये । <br><br>
आगम में तो जैसा 'आत्मोपादान सिद्धं' इत्यादि वचन से ऊपर कह आये हैं वह वचन अतीन्द्रिय-सुख का वर्णन करने वाला प्रसिद्ध ही है । इसलिये अतीन्द्रिय-सुख के विषय में सन्देह नहीं करना चाहिए -- यही बात और स्थान पर भी कही है -- यद्देव मनुजा: सर्वे सौख्यमक्षार्थ संभवं, निर्विशंति निराबाधं सर्वाक्षप्रीणनक्षमं । सर्वेणातीतकालेन यच्च भुक्तं महर्द्धिकं, भाविनो ये च भोक्ष्यन्ति स्वादिष्टं स्वांतरंजकं । अनंतगुणिनं तस्मादत्यक्षं स्वस्वभावजं । एकस्मिन् समये भुंक्ते तत्सुखं परमेश्वर: ।। अर्थात् -- वर्तमान में जो पुण्याधिकारी-देव और मनुष्य हैं वे सब निरर्गल-रूप से अपनी सभी इन्द्रियों को प्रसन्न करने वाले इन्द्रिय-जन्य और ऋद्धि आदि से प्राप्त हुए सुख भोग रहे हैं । और जो महर्दिक सुख पहले भूत-काल में पुण्याधिकारी-देव और मनुष्यों ने भोगा है तथा आगे होने वाले पुण्याधिकारी-देव और मनुष्य इन्द्रिय-जन्य स्वादिष्ट और मनोरंजक सुख को भोगेंगे, उस समस्त-सुख से भी अनन्त-गुणा अतीन्द्रिय-जन्य, अपने स्वभाव से उत्पन्न होने वाला सुख परमेश्वर सिद्ध-भगवान् को एक समय में होता है ।<br><br>
जैसा कि पूर्व में वर्णन कर आये हैं -- सात गाथाओं में विष्णु के कर्तापन का निराकरण किया है, उसके बाद चार गाथाओं में बौद्धों की इस मान्यता का निराकरण है कि कर्ता कोई दूसरा है और भोक्ता दूसरा ही है । उसके आगे पांच गाथाएं आई हैं जिनमें परमात्मा रागादि-भावों का कर्त्ता नहीं है, इस प्रकार की संख्या-मतवालों की जो मान्यता है उसका निराकरण है । उसके आगे तेरह गाथाएं ऐसी हैं जिनमें इन्हीं सांख्य-मतवालों की 'कर्म ही सुखादि करता है आत्मा कुछ नहीं करता' इस मान्यता का निराकरण है । इसके पश्चात् सात गाथाएं ऐसी हैं जिनमें जो पुरुष 'चित्त में होने वाले रागभाव का घात करना चाहिये' इस बात को नहीं जानकर बहिरंग शब्दादि विषयों का ही घात करने के लिए सोचता रहता है, उसको समझाया है । इसके बाद सात गाथाएं हैं, जिनमें यह बताया गया है कि आत्मा व्यवहार से द्रव्य-कर्म का कर्त्ता है और निश्चय-नय से भाव-कर्म का कर्त्ता है । उसके भी आगे दस सूत्र ऐसे हैं, जिनमें बताया गया है कि ज्ञान-गुण ज्ञेय-रूप से परिणमन नहीं करता । उसके बाद चार गाथाओं में शुद्धात्मा की उपलब्धि-रूप निश्चय-प्रतिक्रमण, प्रत्याख्यान और आलोचना रूप चारित्र का व्याख्यान किया गया है । उसके बाद दस सूत्र हैं, जिनमें पाँचों इन्द्रियों और मन के विषयों के निरोध का कथन है । उसके बाद तीन गाथायें हैं, जिनमें यह बताया गया है कि कर्म-चेतना और कर्म-फल-चेतना का नाश करना चाहिये । इसके पश्चात् पन्द्रह गाथाएं आई हैं, जिनमें बताया गया है कि शास्त्र और इन्द्रियों के विषय शब्दादिक, ये सब ज्ञान नहीं, ज्ञान इन सबसे भिन्न-वस्तु है । इसके बाद तीन गाथायें हैं, जिनमें बताया गया है कि शुद्धात्मा निश्चय से कर्म और नोकर्म आदि आहार को ग्रहण नहीं करता है इसके बाद सात गाथाएं हैं, जिनमें मुख्यता से यह बताया गया है कि शुद्धात्मा की भावना रूप जो भाव-लिंग है उस भाव-लिंग से शून्य जो द्रव्य-लिंग है, वह मुक्ति का कारण नहीं होता, और इन सबके अन्त में एक गाथा है, जिनमें मुख्यता से यह बतलाया गया है कि इस ग्रन्थ के पढ़ने का फल सुख-प्राप्ति है ॥४३९॥<br><br>
इस प्रकार इस समयसार ग्रंथ की श्री जयसेनाचार्य कृत शुद्धात्मानुभूति लक्षण वाली तात्पर्य नाम की व्याख्या के हिन्दी अनुवाद में मात्र छियानवे <font color=DarkSlateGray>(९६)</font> गाथाओं के द्वारा तेरह अन्तर अधिकारों में यह समयसार चूलिका है दूसरा नाम जिसका, ऐसा सर्व-विशुद्धिज्ञान नाम का दसवां अधिकार समाप्त हुआ ।<br><br>
अब थोडा फिर भी इस बात का विचार किया जाता है कि वस्तु-तत्त्व की व्यवस्थिति <font color=DarkSlateGray>(व्याख्या)</font> किस प्रकार की है ? यह विचार भी स्याद्वाद की सिद्धि के लिए अर्थात उसके निर्णय के लिए किया जा रहा है । यहां इस समयसार के व्याख्यान में समाप्ति के अवसर पर केवल वस्तु-तत्त्व की व्यवस्था का ही विचार नहीं किया जा रहा है किन्तु इसके साथ में, उपाय-उपेय भाव का भी विचार किया जा रहा है । यहां उपेय तो मोक्ष है और उपाय उस मोक्ष का मार्ग है । अब यहां प्रश्न होता है कि स्याद्वाद शब्द का क्या अर्थ है ? आचार्य इसका उत्तर देते हैं -- कि 'स्यात् अर्थात कथंचित् विवक्षित प्रकार से <font color=DarkSlateGray>(अपनी विवक्षा को लिए हुए)</font> अनेकांत रूप से बोलना <font color=DarkSlateGray>(कथन करना)</font> सो स्याद्वाद है । यह स्याद्वाद भगवान अरहंत देव का शासन है ।<br><br>
भगवान् का यह शासन सम्पूर्ण वस्तुओं को अनेकान्तात्मक बतलाता है । अब अनेकान्त का क्या अर्थ है ? सो स्पष्ट बतलाते हैं -- एक ही वस्तु में वस्तुत्व को निष्पन्न करने वाली अस्तित्व-नास्तित्व सरीखी दो परस्पर-विरुद्ध सापेक्ष शक्तियों का जो प्रतिपादन किया जाता है उसका नाम अनेकान्त है । वह अनेकान्त यह बताता है कि 'ज्ञानमात्न जो भाव है अर्थात् जीव पदार्थ है, शुद्धात्मा है, वह तद्रूप या अतद्रूप या एकानेकात्मक अथवा सदसदात्मक किया नित्यानित्यादि स्वभावात्मक है ।'<br><br>
इसका स्पष्टीकरण यह है की आत्मा ज्ञान-रूप से तद्रूप है, तो ज्ञेय-रूप से वही अतद्रूप भी है । द्रव्यार्थिक-नय से एक है तो पर्यायार्थिक-नय से वही अनेक भी है । अपने द्रव्य-क्षेत्र-काल-भाव चतुष्टय के द्वारा जो सद्रूप है वही पर-द्रव्य-क्षेत्र-काल-भाव-रूप चतुष्टय के द्वारा असद्-रूप भी है । आदि और भी जो विभाव-परिणाम हैं, इन सबसे मैं रहित हूँ । मैं तो शुद्ध-निश्चय-नय के द्वारा तीनों-लोकों में और तीनों-कालों में मन-वचन-काय के द्वारा और कृत-कारित और अनुमोदन, के द्वारा पूर्वोक्त विभाव-परिणामों से सर्वथा शुन्य हूँ, वैसे ही निश्चय-नय से और भी सब जीव हैं ।<br><br>
यह स्थाद्वाद अधिकार समाप्त हुआ ।<br><br>
यहाँ इस ग्रन्थ में लोगों को सरलता से ज्ञान प्राप्त हो जाये इसलिये प्राय: पदों की सन्धि नहीं की गई है और वाक्य भी भिन्न-भिन्न रखे गये हैं, इसलिए विवेकियों को यहां पर लिंग, वचन, क्रिया, कारक, सन्धि, समास, विशेष्य-विशेषण और वाक्य परिसमाप्ति आदि विषय की कहीं कमी दीख पड़े तो ध्यान नहीं देना चाहिये, तथा शुद्ध-आत्मादि तत्वों के प्रतिपादन के विषय में अज्ञान के कारण से कहीं कोई भूल रह गई हो तो क्षमा कर देने योग्य है ।<br><br>
अब टीकाकार अन्तिम मंगलाचरण करते हैं । जिन महर्षि-पद्मनन्दी ने अपने बुद्धिरूपी सिर से महा-तत्त्व-पाहुड अर्थात समयसार पाहुड रूप पर्वत को उठाकर भव्य-जीवों के लिये अर्पण कर दिया वे पद्यनन्दी महर्षि जयवंत रहो ॥१॥ जिसका आश्रय लेकर भव्य-लोग अनंत संसार सागर को पार कर जाते हैं, वह सब जीवों के लिये शरणभूत हो रहने वाला जिन-शासन चिरकाल तक जयवन्त रहे ॥२॥ <font color=DarkSlateGray>(यहां वृत्तिकार आशीर्वाद सूचक मंगलाचरण करते हैं)</font> आत्मरस के रसिकों के द्वारा वर्णन किया हुआ यह तात्पर्य नाम का प्राभुत-शास्त्र है इसको जो कोई आदर-पूर्वक सुनेगा, अभ्यास करेगा और इसे फैलावेगा वह जीव सदा रहने वाला अदभुत सकलज्ञान-स्वरूप समर्थ केवल-ज्ञान को प्राप्त करके उसके आगे सदा के लिये मुक्ति-रूपी स्त्री में आसक्त हो रहेगा ।
       </div>
    </td></tr>
  </table><br><br><br>
  </body>
</html>