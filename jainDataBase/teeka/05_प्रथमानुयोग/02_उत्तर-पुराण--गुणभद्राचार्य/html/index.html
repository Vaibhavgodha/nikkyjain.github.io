<!DOCTYPE html>
<html>
<head>
	<meta charset="utf-8">
	<meta name="viewport" content="width=device-width, initial-scale=1">
  <title>उत्तर-पुराण</title>
  <link rel="icon" type="image/png" href='../../../../../images/default/jainFlag-short.jpg'/>
  <link rel="stylesheet" href='../../../../../css/myJqueryMobile.css'>
  <script type="text/javascript" src='../../../../../js/jquery.js'></script>
  <script type="text/javascript" src='../../../../../js/myFontSzCtrl.js'></script>
  <style>
    body {
      background-color: #fcf5e8;
    }
    a {
      text-decoration: none !important;
    }
    .hdr {
      font-size: 14vw;
      color : darkred;
      font-weight:bold;
    }
    .index {
      color:blue;
      float:right;
    }
    hr.type_7 {
      border: 0;
      height: 55px;
      background: url(../../../../../images/type_7.png) no-repeat top center;
      display: block;
      position: relative;
    }
    a, a:visited, a:hover, a:active {
      color: inherit;
    }
    div.teeka {
      width:90%;
    }
  </style>
</head>
<body><div align=center><a href='../../../../../index.html'><img src='../../../../../images/jain-saint.jpg' height=270 width=300></img></a></div>
<br><br><br>
<div class=hdr align=center>उत्तर-पुराण</div>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<br><br><br>
<div align=right><b><font size=20>- गुणभद्राचार्य</font></b></div>
<br><br><br><font size=2 color=darkRed>
<div align=right>nikkyjain@gmail.com</div>
<div align=right>Date : 25-Mar-2019</font></div><br><br><div class=adhikaar id=index><h1>Index</h1></div><br>
<div align=center><img src='../../../../../images/brownOm.png' width='5%'></img></div>
    <table align=center width=90% class=mainIndex>
<tr><th>गाथा / सूत्र<th>विषय</tr>
    </table><br><br><br>
<div align=center><img src='../../../../../images/hrim.png' width='20%'></img></div>
<div class=gatha>﻿<font color=black>!!<font color=purple> श्रीसर्वज्ञवीतरागाय नम: </font>!!</font><br><br>श्री‌-गुणभद्राचार्य-प्रणीत<br><br>श्री<br><font style="font-size:120px"> उत्तर-पुराण </font><br><br><span class=bottomContainer align=justify><font color=black></font></span><br><br><font size=3 color=blue>आभार : </font></div>
<hr class=type_7>
<div class=gatha>﻿<font color=black>!!<font color=purple> नम: श्रीसर्वज्ञवीतरागाय </font>!!</font><br><br>ओंकारं बिन्दुसंयुक्तं नित्यं ध्यायन्ति योगिनः <br>कामदं मोक्षदं चैव ॐकाराय नमो नम: ॥१॥<br><br>अविरलशब्दघनौघप्रक्षालितसकलभूतलकलंका <br>मुनिभिरूपासिततीर्था सरस्वती हरतु नो दुरितान् ॥२॥<br><br>अज्ञानतिमिरान्धानां ज्ञानाञ्जनशलाकया <br>चक्षुरुन्मीलितं येन तस्मै श्रीगुरवे नम: ॥३॥<br><br><font color=black>॥ श्रीपरमगुरुवे नम:, परम्पराचार्यगुरुवे नम: ॥</font><br><br><span class=gatharth><p align=justify><font color=darkblue>सकलकलुषविध्वंसकं, श्रेयसां परिवर्धकं, धर्मसम्बन्धकं, भव्यजीवमन: प्रतिबोधकारकं, पुण्यप्रकाशकं, पापप्रणाशकमिदं शास्त्रं श्री-उत्तर-पुराण नामधेयं, अस्य मूल-ग्रन्थकर्तार: श्री-सर्वज्ञ-देवास्तदुत्तर-ग्रन्थ-कर्तार: श्री-गणधर-देवा: प्रति-गणधर-देवास्तेषां वचनानुसार-मासाद्य आचार्य श्री-गुणभद्राचार्य विरचितं ॥ </font></p></span><br><br><font color=black>॥ श्रोतार: सावधान-तया शृणवन्तु ॥</font><br><br><font color=darkGreen>मंगलं भगवान् वीरो मंगलं गौतमो गणी<br>मंगलं कुन्दकुन्दार्यो जैनधर्मोsस्तु मंगलम्‌ ॥<br>सर्वमंगलमांगल्यं सर्वकल्याणकारकं <br>प्रधानं सर्वधर्माणां जैनं जयतु शासनम्‌ ॥</font><br></div>
<hr class=type_7>
<div class=gatha>पर्व - 48</div>
<div class=arth><b><font color=darkmagenta>अन्वयार्थ : </font></b><p>अनन्‍तचतुष्‍टय रूप अन्‍तरंग लक्ष्‍मी और अष्‍टप्रातिहार्य रूप बहिरंग लक्ष्‍मी से युक्‍त वे अजितनाथ स्‍वामी सदा जयवन्‍त रहें जिनके कि निर्दोष – पूर्वापरविरोध आदि दोषों से रहित वचन, जल की तरह भव्‍य जीवों के मन में स्थित रागद्वेषादिरूप मल को धो डालते हैं ॥1॥ </p><br><p>मैं उन अजितनाथ स्‍वामी के उस पुराण को कहूँगा जिसके कि सुनने से भव्‍य जीवों को बाधाहीन महाभ्‍युदयसे युक्‍त मोक्षरूपी लक्ष्‍मी का समागम प्राप्‍त हो जाता है ॥2॥ </p><br><p>इस जम्‍बू‍द्वीप के अतिशय प्रसिद्ध पूर्वविदेह क्षेत्र में सीता नदी के दक्षिण तट पर वत्‍स नाम का विशाल देश है ॥3॥</p><br><p>उसमें अपने वैभव से आश्‍चर्य उत्‍पन्‍न करनेवाला सुसीमा नाम का नगर है । किसी समय इस सुसीमा नगर का राजा विमलवाहन था जो बड़ा ही प्रभावशाली था ॥4॥</p><br><p>संसार में यह न्‍याय प्रसिद्ध है कि गुणों की चाह रखनेवाले मनुष्‍य गुणों की खोज करते हैं परन्‍तु इस राजा में यह आश्‍चर्य की बात थी कि स्‍नेह से भरे हुये सभी गुण अपने आप ही आकर रहने लगे थे ॥5॥</p><br><p>वह राजा उत्‍साह शक्‍ति, मन्‍त्रशक्‍ति और फलशक्‍ति इन तीन शक्‍तियों से तथा उत्‍साह सिद्धि, मन्‍त्रसिद्धि और फलसिद्धि इन तीन सिद्धियों से सहित था, आलस्‍य-रहित था और अपनी सन्‍तान के समान न्‍याय-पूर्वक प्रजा का पालन करता था ॥6॥</p><br><p>‘धर्म से पुण्‍य होता है, पुण्‍य से अर्थ की प्राप्‍ति होती है और अर्थसे काम – अभिलषित भोगों की प्राप्‍ति होती है, पुण्‍य के बिना अर्थ और काम नहीं मिलते हैं’ यही सोचकर वह राजा जैनधर्मके द्वारा सच्‍चा धर्मात्‍मा हो गया था ॥7॥ </p><br><p>किसी समय उस राजा के अनन्‍तानुबन्‍धी, अप्रत्‍याख्‍यानावरण और प्रत्‍याख्‍यानावरण कषायका उदर दूर होकर सिर्फ संज्‍वलन कषायका उदर रह गया उसी समय उसे आत्‍मज्ञान अथवा रत्‍नत्रयकी प्राप्‍ति हुई और वह संसार से विरक्‍त हो मन ही मन एकान्‍तमें इस प्रकार विचार करने लगा ॥8॥</p><br><p>‘इस जीव का शरीर में जो निवास हो रहा है वह आयुकर्मसे ही होता है, मैं यद्यपि शरीर में स्‍थित हूँ तो भी काल की परिमित घडि़यों में धारण किया हुआ मेरा आयुरूपी जल शीघ्र ही गलता जाता है – उत्‍तरोत्‍तर कम होता जाता है इसलिए मेरा वह आयुरूपी जल जब तक समाप्‍त नहीं होता तब तक मैं स्‍वर्ग और मोक्ष के मार्गभूत जैनधर्म में उत्‍साह के साथ प्रवृत्ति करूँगा’ ॥9–10॥</p><br><p>	इस प्रकार आशारूपी पाश को छेदकर व‍ह राजा राज्‍यलक्ष्‍मी से निस्‍पृह हो गया तथा स्‍वाधीन होने पर भी अनेक राजाओं के साथ दीक्षारूपी लक्ष्‍मी के द्वारा अपने आधीन कर लिया गया अर्थात् अनेक राजाओं के साथ उसने जिन – दीक्षा धारण कर ली ॥11॥</p><br><p>जिसने बहुत समय तक तीव्र तपस्‍या की है, जिसे ग्‍यारह अंगों का स्‍पष्‍ट ज्ञान हो गया है, जिसकी आत्‍मा पुण्‍य के प्रकाश से जगमगा रही है और जो दर्शनविशुद्धि आदि सोलह भावनाओं के चिन्‍तन में निरंतर तत्‍पर रहता है ऐसे इस विमलवाहन ने तीर्थंकर नाम-कर्म का बन्‍ध किया ॥12॥</p><br><p>इंद्रियों पर विजय प्राप्‍त करने वाला वह विमलवाहन आयु के अन्‍त समय पंचपरमेष्ठियों में चित्‍त स्‍थिरकर – समाधिमरण कर तैंतीस सागर की आयु का धारक हो विजय नामक अनुत्‍तर विमान में पहुँचा ॥13॥</p><br><p>वहाँ वह द्रव्‍य और भाव दोनों ही शुल्‍क-लेश्‍याओंसे सहित था तथा समचतुरस्त्रसंस्‍थानसे युक्‍त एक हाथ ऊँचे एवं प्रशस्‍त रूप, रस, गन्‍ध, स्‍पर्शसे सम्‍पन्‍न शुभ शरीर को लेकर उत्‍पन्‍न हुआ था, सोलह महीने और पन्‍द्रह दिन बाद उच्‍छ्वास लेता था, तैंतीस हजार वर्ष बाद मानसिक आहार ग्रहण करता था, उसने अपने अवधिज्ञान के द्वारा लोकनाड़ी को व्‍याप्‍त कर रखा था अर्थात् लोकनाड़ी पर्यन्‍त के रूपी पदार्थों को वह अपने अवधिज्ञान से देखता था, उसमें लोकनाड़ी को उखाड़कर दूसरी जगह रख देने की शक्‍ति थी, वह उतने ही क्षेत्र में अपने शरीर की विकिया भी कर सकता था और सुख-स्‍वरूप पंचेन्द्रियों के द्वारा प्रवीचारजन्‍य सुख से अनन्‍तगुणा अधिक अप्रवीचार सुख का उपभोग करता था ॥14–17॥</p><br><p>उस महाभागके स्‍वर्ग से पृथिवी पर अवतार लेने के छह माह पूर्व से ही प्रतिदिन तीर्थंकर नामक पुण्‍यप्रकृतिके प्रभाव से जम्‍बूद्वीप के भरतक्षेत्रके अधिपति इक्ष्‍वाकुवंशीय काश्‍यपगोत्री राजा जितशत्रु के घर में इन्‍द्र की आज्ञा से कुबेर ने साढ़े तीन करोड़ रत्‍नों की वृष्टिकी ॥18–20॥</p><br><p>      तदनन्‍तर जेठ महीनेकी अमावसके दिन जब. कि रोहिणी नक्षत्र का कला मात्रसे अवशिष्‍ट चन्‍द्रमा के साथ संयोग था तब ब्राह्ममुहूर्तके पहले महारानी विजयसेनाने सोलह स्‍वप्‍न देखे । उस समय उनके नेत्र बाकी बची हुई अल्‍प निद्रासे कलुषित हो रहे थे । सोलह स्‍वप्‍न देखनेके बाद उसने देखा कि हमारे मुखकमलमें एक मदोन्‍मत्‍त हाथी प्रवेश कर रहा है । जब प्रात:काल हुआ तो महारानी ने जितशत्रु महाराजसे स्‍वप्‍नों का फल पूछा और देशावधिज्ञानरूपी नेत्र को धारण करनेवाले महाराज जितशत्रुने उनका फल बतलाया कि तुम्‍हारे स्‍फटिकके समान निर्मल गर्भ में विजयविमानसे तीर्थंकर पुत्र अवतीर्ण हुआ है । वह पुत्र, निर्मल तथा पूर्वभव से साथ आने वाले मति-श्रुत- अवधिज्ञानरूपी तीन नेत्रों से देदीप्‍यमान है ॥21–24॥ </p><br><p>जिस प्रकार नीति, महान् अभ्‍युदयको जन्‍म देती है उसी प्रकार महारानी विजयसेनाने माघमास के शुल्‍कपक्ष की दशमी तिथि के दिन प्रजेशयोग में प्रजापति तीर्थंकर भगवान् को जन्‍म दिया ॥25॥</p><br><p>भगवान् आदिनाथ के मोक्ष चले जानेके बाद जब पचास लाख करोड़ सागर वर्ष बीतचुके तब द्वितीय तीर्थंकर का जन्‍म हुआ था । इनकी आयु भी इसी अन्‍तराल में सम्मिलित थी । जन्‍म होते ही, सुन्‍दर शरीर के धारक तीर्थंकर भगवान् का देवों ने मेरूपर्वत पर जन्‍माभिषेक कल्‍याणक किया और अजितनाथ नाम रक्‍खा ॥26–27॥</p><br><p>इन अजितनाथ की बहत्‍तर लाख पूर्व की आयु थी और चार सौ पचास धनुष शरीर की ऊँचाई थी । अजितनाथ स्‍वामी के शरीर का रंग सुवर्ण के समान पीला था । उन्‍होंने बाह्य और आभ्‍यन्‍तर के समस्‍त शत्रुओं पर विजय प्राप्‍त कर ली थी । जब उनकी आयु का चतर्थांश बीत चुका तब उन्‍हें राज्‍य प्राप्‍त हुआ । उस समय उन्‍होंने अपने तेज से सूर्य का तेज जीत लिया था । एक लाख पूर्व कम अपनी आयु के तीन भाग तथा एक पूर्वागं तक उन्‍होंने राज्‍य किया । ‘देखूँ, आपके साथ सम्‍भोगसुख का अन्‍त आता है या मेरा ही अन्‍त होता है’ इस विचारसे राज्‍य लक्ष्‍मी के द्वारा आलिंगित हुए भगवान् अजितनाथ ने प्रशंसनीय भोगों का अनुभव किया ॥28–31॥ </p><br><p>किसी समय अजितनाथ स्‍वामी महल की छतपर सुख से विराजमान थे कि उन्‍होंने लक्ष्‍मी को अस्‍थिर बतलानेवाली बड़ी भारी उल्‍का देखी ॥32॥</p><br><p>ज्ञानियोंमें श्रेष्‍ठ अजितनाथ स्‍वामी उसी समय विषयों से विरक्‍त हो गये सो ठीक ही है क्‍योंकि जिन्‍हें शीघ्र ही मोक्ष प्राप्‍त होनेवाला है उन्‍हें लक्ष्‍मी को छोड़ने के लिए कौन – सा कारण नहीं मिल जाता ? ॥33॥</p><br><p>उसी समय सारस्‍वत आदि देवर्षियों अर्थात् लौकान्‍तिक देवों ने ब्रह्मस्‍वर्गसे आकर उनके विचारों की बहुतभारी प्रशंसा तथा पुष्‍टि की ॥34॥ </p><br><p>जिस प्रकार लोग देखते तो अपने नेत्रों से हैं परन्‍तु सूर्य उसमें सहायक हो जाता है उसी प्रकार भगवान् यद्यपि स्‍वयं बुद्ध थे तो भी लौकान्‍तिक देवों का कहना उनके यथार्थ अवलोकनमें सहायक हो गया ॥35॥</p><br><p>उन्‍होंने जूँठनके समान विवेकी मनुष्‍यों के द्वारा छोड़नेयोग्‍य राज्‍य, राज्‍याभिषेकपूर्वक अजितसेन नामक पु्त्रके लिए दे दिया ॥36॥</p><br><p>देवों ने उनका दीक्षाकल्‍याणकसम्‍बन्‍धी महाभिषेक किया । अनन्‍तर वे सुप्रभा नाम की पालकीपर आरूढ़ होकर सहेतुक वनकी ओर चले । उनकी पालकी को सर्वप्रथम मनुष्‍यों ने, फिर विद्याधरों नें और फिर देवों ने उठाया था । माघमास के शुल्‍कपक्ष की नवमीके दिन रोहिणी नक्षत्र का उदय रहते हुए उन्‍होंने सहेतुक वन में सप्‍तपर्ण वृक्ष के समीप जाकर सांयकाल के समय एक हजार आज्ञाकारी राजाओं के साथ वेला का नियम लेकर संयम धारण कर लिया – दीक्षा ले ली ॥37–39॥ </p><br><p>दीक्षा लेते ही वे मन:पर्यय ज्ञान से सम्‍पन्‍न हो गये और दूसरे दिन दानियों को अपूर्व आनन्‍द उपजाते हुए साकेतनगरी में प्रविष्‍ट हुए ॥40॥</p><br><p>वहाँ बह्मा नामक राजा ने  उन्‍हें यथा-क्रम से दान दिया और सातावेदनीय आदि पुण्‍यप्रकृतियों का बन्‍धकर पंचाश्‍चर्य प्राप्‍त किये ॥41॥</p><br><p>शुद्धज्ञान के धारक भगवान् ने बारहवर्ष छद्मस्‍थ अवस्‍था में बिताये । तदनन्‍तर पौषशुल्‍क एकादशी के दिन शाम के समय रोहिणी नक्षत्र में आप्‍तपना प्राप्‍त किया अर्थात् लोकालोकावभासी केवलज्ञान को प्राप्‍तकर सर्वज्ञ हो गये ॥42॥ </p><br><p>उनके सिहंसेन आदि नब्‍बे गणधर थे । तीन हजार सात सौ पचास पूर्वधारी, इक्‍कीस हजार छह सौ शिक्षक, नौ हजार चार सौ अवधिज्ञानी, बीस हजार केवल ज्ञानी, बीस हजार चार सौ विकियाऋद्धिवाले, बारह हजार चार सौ पचास मन:पर्ययज्ञानी और बारह हजार चार सौ अनुत्‍तरवादी थे । इस प्रकार सब मिलाकर एक लाख तपस्‍वी थे, प्रकुब्‍जा आदि तीन लाख बीस हजार आर्यिकाएँ थीं, तीन लाख श्राव‍क थे, पाँच लाख श्राविकाएँ थीं, और असंख्‍यात देव देवियाँ थीं । इस तरह उनकी बारह सभाओंकी संख्‍या थी ॥43–48॥</p><br><p>इस प्रकार बाहर सभाओं से वेष्‍टित भगवान् अजितनाथ संसार, मोक्ष, उनके कारण तथा फलके भेदों का विस्‍तार से कथन करते थे ॥49॥</p><br><p>उन अजितनाथ स्‍वामीको समवसरण लक्ष्‍मी कटाक्षों से देख रही थी, वे पुण्‍योत्‍पादित चिह्नस्‍वरूप आठ प्रातिहार्योंसे युक्‍त थे, उन्‍होंने कर्मरूपी शत्रुओंमेंसे घातिया कर्मरूप शत्रुओं को नष्‍ट कर दिया था और अघातिया कर्मरूप शत्रुओं को अभी नष्‍ट नहीं कर पाया था, उनकी वैराग्‍यपरिणति अत्‍यन्‍त बढ़ी हुई थी, वे निज और परके गुरू थे, कृतकृत्‍य मनुष्‍यकि प्रार्थनीय थे और अतिशयप्रसिद्ध अथवा समृद्ध थे ॥50॥</p><br><p>‘यह न तो कहीं पापों से जीते जाते हैं और न समस्‍त वादी ही इन्‍हें जीत सकते हैं इसलिए ‘अजित’ इस सार्थक नाम को प्राप्‍त हुए हैं’ इस प्रकार विद्वानों की स्‍तुतिके पात्र होते हुए भगवान् अजितनाथ ने समस्‍त आर्यक्षेत्र में विहार किया और अन्‍त में सम्‍मेदाचलपर पहुँचकर दिव्‍यध्‍वनिसे रहित हो एक मासतक वहीं पर स्थिर निवास किया ॥51॥</p><br><p> 	उस समय उन्‍होंने प्रतिसमय कर्म-प्रकृतियोंकी असंख्‍यातगुणी निर्जरा की, उनकी स्थिति आदि का विधान किया, दण्‍डप्रतर आदि लोकपूरणसमुद्घात किया, सूक्ष्‍मक्रिया प्रतिपाती ध्‍यान के द्वारा योगों का वैभव नष्‍ट किया, औदारिक, तैजस और कार्मण इन तीन शरीरोंके सम्‍बन्‍धको पृथक् किया, और सातिशय विशुद्धताको प्राप्‍त हो व्‍युपरतक्रियानिवर्ती नामक चतुर्थ शुल्‍कध्‍यान के आश्रय से अनन्‍तज्ञानादि आठ गुणों को प्राप्‍त किया ॥52॥</p><br><p>इस प्रकार चैत्रशुल्‍क पंचमीके दिन जब कि चन्‍द्रमा रोहिणी नक्षत्रपर था, प्रात:काल के समय प्रतिमायोग धारण करनेवाले भगवान् अजितनाथ ने मुक्‍तिपद प्राप्‍त किया ॥53॥</p><br><p>जो पहले विमलवाहन भवमें युद्धके समय दुर्जेय रहे, फिर पापनाशक तपश्‍चरण में उद्यत रहे, तदनन्‍तर विजयविमान में सुख के भण्‍ड़ार स्‍वरूप श्रेष्‍ठ देव हुए उन अजित जिनेन्‍द्र को हे भव्‍यजीवों ! नमस्‍कार करो ॥54॥</p><br><p>चूँकि धर्म सोलह भावनाओंसे महापुण्‍य तीर्थंकर प्रकृति को उत्‍पन्‍न करता है, श्रेष्‍ठ ध्‍यान के प्रभाव से समस्‍त दुष्‍ट कर्मोंके समूह का नाश कर देता है, स्‍वयं निर्मल है, सुखकी परम्‍पराको करनेवाला है और नित्‍य मोक्षसुख को देता है इसलिए शुद्ध तथा आप्‍तोपज्ञ धर्म की हे विद्वज्‍जनो ! मदरहित होकर उपासना करो ॥55॥</p><br><p>जो तीर्थंकरोंमें द्वितीय होने पर भी श्रुतके मार्ग में अद्वितीय हैं – अनुपम हैं वे अजितनाथ भगवान्, कवि को पुराणका विशाल मार्ग पूरा करने में सहायता प्रदान करें ॥56॥</p><br><p>द्वितीय तीर्थंकर अजितनाथ के तीर्थ में सगर नाम का दूसरा चक्रवर्ती हुआ । हे बुद्धिमान् श्रेणिक ! तू अब उसका चरित्र सुन ॥57॥</p><br><p>इसी जम्‍बूद्वीप के पूर्व विदेह में सीता नदी के दक्षिण तट पर वत्‍सकावती नाम का देश है । उसमें पृथिवी नगरका अधिपति, मनुष्‍यों के द्वारा सेवनीय जयसेन नाम का राजा था । उसकी स्‍त्री का नाम जयसेना था । उन दोनोंके रतिषेण और धृतिषेण नाम के दो पुत्र थे ॥58–59॥</p><br><p>वे भाग्‍यशाली दोनों पुत्र अपने तेज से सदा सूर्य और चन्‍द्रमा को जीतते हुए शोभित होते थे । उनके माता - पिता आकाश और पृथिवीके समान उनसे कभी पृथक् नहीं रहते थे अर्थात् स्‍नेह के कारण सदा अपने पास रखते थे ॥60॥</p><br><p>एक दिन किसी कारणवश रतिषेण की मृत्‍यु हो गई सो ठीक ही है क्‍योंकि मृत्‍युका कारण क्‍या नहीं होता ? अर्थात् जब मरण का समय आता है तब सभी मृत्‍युके कारण हो जाते हैं ॥61॥</p><br><p>रतिषेण की मृत्‍युरूपी मेघसे निकले हुए शोकरूपी वज्रने लतासहित कल्‍पवृक्ष के समान भार्यासहित राजा जयसेनको वाधित किया – दुखी किया ॥62॥</p><br><p>उस समय अवसर पाकर यमराज के आगे – आगे चलनेवाली मूर्च्‍छाने उन दोनोंका आलिंगन किया अर्थात् वे दोनों मूर्च्छित हो गये सो ठीक ही है क्‍योंकि छिद्र प्राप्‍त करनेवाले शत्रु अपकार किये बिना नहीं रहते ॥63॥</p><br><p>जब वैद्यजनों के श्रेष्‍ठ उपायों के द्वारा धीरे – धीरे वे चैतन्‍यको प्राप्‍त हुए तो बृहस्‍पतिके समान श्रेष्‍ठ गुरूने राजा जयसेनको बड़ी कठिनाई से समझाया ॥64॥</p><br><p>तदनन्‍तर वह इस शरीर को दु:ख का घर मानकर उसका निग्रह करने के लिए आग्रह करने लगा । और यमराज को मारनेके लिए उद्यत हुआ सो ठीक ही है क्‍योंकि मनस्‍वी मनुष्‍यों को यही योग्‍य है ॥65॥</p><br><p>वह प्राणोंका अन्‍त करनेवाले अथवा इन्‍द्रियादि प्राण हैं अन्‍त में जिनके ऐसे परिग्रहों को पुराने पत्‍तों के समान समझने लगा तथा राज्‍यके उपभोगमें भाग्‍यशाली आर्य धृतिषेण नामक पुत्रको नियुक्‍त कर अनेक राजाओं और महारूत नामक सालेके साथ यशोधर गुरूके द्वारा बतलाये हुए शुद्ध मोक्षमार्ग को प्राप्‍त हुआ – दीक्षित हो गया ॥66– 67॥</p><br><p>जयसेन मुनि ने आयु के अन्‍त में संन्‍यासमरण किया जिससे अन्तिम अच्‍युत स्‍वर्ग में महाबल नाम के देव हुए ॥68॥</p><br><p>जयसेनका साला महारूत भी उसी स्‍वर्ग में मणिकेतु नाम का देव हुआ । वहाँ उन दोनों में परस्‍पर प्रतिज्ञा हुई कि हम लोगों के बीच जो पहले पृथिवीलोकपर अवतीर्ण होगा – जन्‍म धारण करेगा, दूसरा देव उसे समझानेवाला होगा – संसारका स्‍वरूप समझाकर दीक्षा लेने की प्रेरणा करेगा । महाबल देव, अच्‍युत स्‍वर्ग में बाईस सागर पर्यन्‍त देवों के सुख भोगकर कौशल देश की अयोध्‍या नगरी में इक्ष्‍वाकुवंशी राजा समुद्र विजय और रानी सुबालाके सगर नाम का पुत्र हुआ । उसकी आयु सत्‍तरलाख पूर्व की थी । वह चार सौ पचास धनुष ऊँचा था, सब लक्षणों से परिपूर्ण था, लक्ष्‍मीमान् था तथा सुवर्ण के समान कान्‍ति से युक्‍त था ॥69–73॥ </p><br><p>उसके अठारह लाख पूर्व कुमार अवस्‍था में व्‍यतीत हुए । तदनन्‍तर महामण्‍डलेश्‍वर पद प्राप्‍त हुआ । उसके बाद इतना ही काल बीत जाने पर छह खण्‍डोंकी पृथिवीके समूहपर आक्रमण करने में समर्थ चक्ररत्‍न प्रकट हुआ और दिशाओं के समूहपर आक्रमण करती हुई प्रतापपूर्ण कीर्ति प्रकट हुई ॥74–75॥</p><br><p>प्रथम चक्रवर्ती भरतके समान इसने भी चिर कालतक दिग्‍विजय किया, वहाँ की सारपूर्ण वस्‍तुओं के ग्रहण किया और सब लोगों को अपनी आज्ञा ग्रहण कराई ॥76॥</p><br><p>दिग्‍विजयसे लौटकर वह साम्राज्‍य – लक्ष्‍मी के गृहस्‍वरूप अयोध्‍या नगरी में वापिस आया और निर्विघ्‍न रूप से दश प्रकार के भोगों का उपभोग करता हुआ सुख से रहने लगा ॥77॥</p><br><p>उस पुण्‍यवान् के साठहजार पुत्र थे जो ऐसे जान पड़ते थे मानो विधाता ने पुत्रों के आकार में उसके गुण ही प्रकट किये हों ॥78॥</p><br><p>किसी समय सिद्धिवन में श्रीचतुर्मुख नाम के मुनिराज पधारे थे और उसी समय उन्‍हें समस्‍त पदार्थों को प्रकाशित करनेवाला केवलज्ञान उत्‍पन्‍न हुआ था ॥79॥</p><br><p>      उनके कल्‍याणोत्‍सवमें अन्‍य देवों तथा इन्‍द्रों के साथ मणिकेतु देव भी आया था । वहाँ आकर उसने जानना चाहा कि हमारा मित्र महाबल कहाँ उत्‍पन्‍न हुआ है ? इच्‍छा होते ही उसने अवधिज्ञान के प्रकाश से जान लिया कि वह बाकी बचे हुए पुण्‍य से सगर चक्रवर्ती हुआ है । ऐसा जानकर वह सगर चक्रवर्ती के पास पहुँचा और कहने लगा ॥80– 81॥</p><br><p>कि ‘क्‍यों स्‍मरण है ? हम दोनों अच्‍युत स्‍वर्ग में कहा करते थे कि हम लोगों के बीच जो पहले पृथिवीपर अवतीर्ण होगा उसे यहाँ रहनेवाला साथी समझावेगा ॥82॥</p><br><p>हे भव्‍य ! मनुष्‍यजन्‍म के सारभूत साम्राज्‍य का तू चिरकाल तक उपभोग कर चुका है । अब सर्प के फणा के समान भय उत्‍पन्‍न करनेवाले इन भोगों से क्‍या लाभ है ? हे राजन ! अब मुक्‍तिके लिए उद्योग कर’ । मणिकेतु के इतना कहनेपर भी वह चक्रवर्ती इससे विमुख रहा सो ठीक ही है क्‍योंकि मुक्‍ति का मार्ग काललब्‍धि के बिना कहाँ से मिल सकता है ? ॥83– 84॥ </p><br><p>सगर चक्रवर्ती की विमुखता जान मणिकेतु अन्‍य वार्तालाप कर वापिस लौट गया सो उचित ही है क्‍योंकि अनुक्रम को जानने – वाले पुरूष अहित की बात जाने दो, हित के द्वारा भी किसी की इच्‍छा के विरूद्ध काम नहीं करते ॥85॥</p><br><p>इन भोगों को धिक्‍कार है जो कि मनुष्‍यों को इस प्रकार अपने कहे हुए वचनों से च्‍युत करा देते हैं, पाप उत्‍पन्‍न करनेवाले हैं और बड़ी कठिनाई से छोड़े जाते हैं’ इस तरह निर्वेद को प्राप्‍त होता हुआ मणिकेतु देव स्‍वर्ग चला गया ॥86॥</p><br><p>फिर कुछ समय बाद मणिकेतुदेव राजा को तप ग्रहण कराने का एक दूसरा उपाय सोचकर पृथिवीपर आया ॥87॥</p><br><p>उसने चारण ऋद्धिधारी मु‍नि का रूप बनाया । वह मुनि अने‍क लक्षणों से युक्‍त था, कान्ति से चन्‍द्रमा को, प्रभा से सूर्य को और सुन्‍दर शरीरसे कामदेव को जीत रहा था । इस प्रकार जितेन्‍द्रिय हो उत्‍कृष्‍ट संयम की भावना करता हुआ वह मुनि जिनेन्‍द्र भगवान् की वन्‍दनाकर सगर चक्रवर्ती के चैत्‍यालय में जा ठहरा ॥88– 89॥</p><br><p>उस चारण मुनि को देख चक्रवर्ती को बड़ा आश्‍चर्य हुआ । उसने पूछा कि आपने इस अवस्‍था में यह तप क्‍यों धारण किया है ? चारण मुनि ने भी झुठमुठ कहा कि यह यौवन बुढ़ापा के द्वारा ग्रास्‍य है – ग्रसने के योग्‍य है, आयु प्रतिक्षण कम हो रही है, यह शरीर चूँकि अपवित्र है, पापी है, दुर्धर है, और दु:खों का पात्र है अत: छोड़ने के योग्‍य है । सदा अनिष्‍ट वस्‍तुओं का संयोग और इष्‍ट वस्‍तुओं का वियोग होता रहता है । यह संसार रूपी भँवर, अनादि काल से बीत रही है फिर भी अनन्‍त ही बनी हुई है । जीव की यह सब दशा कर्मरूप शत्रुओं के द्वारा की जा रही है अत: मैं तपरूपी अग्‍नि के द्वारा उन कर्म – शत्रुओं को जलाकर सुवर्ण पाषाण के समान अविनाशी शुद्धि को प्राप्‍त होऊँगा – मोक्ष प्राप्‍त करूँगा ॥90–93॥</p><br><p>मणिकेतु के इस प्रकार कहने पर वह चक्रवर्ती संसार से भयभीत तो हुआ परन्‍तु मोक्षमार्ग को प्राप्‍त नहीं कर सका क्‍योंकि पुत्ररूपी साँकलों से मजबूत बँधा हुआ था ॥94॥</p><br><p>‘अभी इसका संसार बहुत बड़ा है’ इस प्रकार विषाद करता हुआ मणिकेतु चला गया सो ठीक ही है क्‍योंकि निष्‍फल उपाय किस बुद्धिमान् को विषाद नहीं करता ? ॥95॥</p><br><p>वह देव सोचने लगा कि देखो साम्राज्‍य की तुच्‍छ लक्ष्‍मी से वशीभूत हुए चक्रवर्ती ने अच्‍युत स्‍वर्ग की लक्ष्‍मी भुला दी सो ठीक ही है क्‍योंकि कामी मनुष्‍यों को अच्‍छे – बुरे पदार्थों के अन्‍तर का ज्ञान कहाँ होता है ? ॥96॥</p><br><p>मुझे तो ऐसा जान पड़ता है कि यह चक्रवर्ती सब लाभोंमें पुत्र - लाभ को ही लाभ मानता है, स्‍वर्ग और मोक्षलक्ष्‍मी का लाभ इसके लिए लाभ नहीं है, ऐसा समझकर ही यह पुत्रों में अत्‍यन्‍त लीन हो रहा है ॥97॥</p><br><p>	किसी समय सिंह के बच्‍चों के समान उद्धत और अहंकार से भरे हुए वे राजपुत्र सभा में विराजमान चक्रवर्ती से इस प्रकार निवेदन करने लगे कि शूरवीरता और साहस से सुशोभित क्षत्रिय – पुत्रों का यौवन यदि दु:साध्‍य कार्य में पिताका मनोरथ सिद्ध नहीं करता तो वह यौवन नहीं है । ऐसे प्राणीके जन्‍म लेने अथवा जीवन धारण करनेसे क्‍या लाभ है ? जन्‍म लेना और जीवन धारण करना ये दोनों ही सर्वसाधारण हैं अर्थात् सब जीवों के होते हैं । इसलिए हे राजन् ! हम लोगों को साहस से भरा हुआ कोई ऐसा कार्य बतलाइये कि जिससे हमारी केवल भोजन में सम्मिलित होनेसे उत्‍पन्‍न होनेवाली दीनता अथवा अधर्म दूर हो सके ॥98–101॥</p><br><p>	यह सुन चक्रवर्ती ने हर्षित होकर कहा कि ‘हे पुत्रो ! चक्र से सब कुछ सिद्ध हो चुका है, हिमवान् पर्वत और समुद्र के बीच ऐसी कौनसी वस्‍तु है जो मुझे सिद्ध नहीं हुई है ? तुम्‍हारे लिए मेरा यही काम है कि तुम लोग मिलकर मेरी इस विशाल राज्‍यलक्ष्‍मी का यथायोग्‍य रीति से उपभोग करो’ ॥102–103॥</p><br><p>इस प्रकार राजा ने  जब उन्‍हें बहुत निवारण किया तब वे चुप हो रहे सो ठीक ही है क्‍योंकि शुद्ध वंश में उत्‍पन्‍न हुए पुत्र पिता के आज्ञाकारी ही होते हैं ॥104॥</p><br><p>आत्‍म‍शुद्धिसे भरे वे राजपुत्र किसी एक दिन फिर राजा के पास जाकर कहने लगे कि यदि आप हम लोगों को कोई कार्य नहीं देते हैं तो हम भोजन भी नहीं करते हैं ॥105॥</p><br><p>        पुत्रों का निवेदन सुनकर राजा कुछ चिन्‍ता में पड़ गये । वे सोचने लगे कि इन्‍हें कौनसा कार्य दिया जावे । अकस्‍मात् उन्‍हें याद आ गई कि अभी धर्म का एक कार्य बाकी है । उन्‍होंने हर्षित होकर आज्ञा दी कि भरत चक्रवर्ती ने कैलास पर्वत पर महारत्‍नों से अरहन्‍तदेव के चौबीस मन्‍दिर बनवाये हैं, तुम लोग उस पर्वत के चारों ओर गंगा नदीको उन मन्‍दिरों की परिखा बना दो ।‘ उन राजपुत्रों ने भी पिता की आज्ञानुसार दण्‍डरत्‍नसे वह काम शीघ्र ही कर दिया ॥106–108॥ </p><br><p>	प्रेम और सज्‍जनता से प्रेरित हुआ मणिकेतु देव फिर भी अपने मन्‍त्रियों के साथ राजा सगर को समझाने के लिए योग्‍य उपाय का इस प्रकार विचार करने लगा ॥109॥</p><br><p>कि वचन चार प्रकार के होते हैं – कुछ वचन तो हित और प्रिय दोनों ही होते हैं, कुछ हित और अप्रिय होते हैं, कुछ प्रिय होकर अहित होते हैं और कुछ अहित तथा अप्रिय होते हैं । इन चार प्रकार के वचनों में अन्‍तके दो वचनों को छोड़कर शेष दो प्रकार के वचनों से हित का उपदेश दिया जा सकता है । ऐसा निश्‍चय कर वह मणिकेतु एक दुष्‍ट नाग का रूप धरकर कैलास पर्वत पर आया और उन अहंकारी राजकुमारों को भस्‍म की राशि के समान कर चला गया सो ठीक ही है क्‍योंकि मंत्रीगण जब कुछ उपाय नहीं देखते हैं तब हित होने पर भी अप्रिय वचनों का प्रयोग करते ही हैं ॥110–112॥</p><br><p>मंत्री यह जानते थे कि राजाका पुत्रों पर कितना स्‍नेह है अत: पुत्रोंका मरण जानकर भी वे राजा को यह समाचार सुनाने के लिए समर्थ नहीं हो सके । समाचारका सुनाना तो दूर रहा किन्‍तु उसे छिपा कर ही बैठ रहे ॥113॥</p><br><p>	तदनन्‍तर मणिकेतु ब्राह्मण का रूप रख कर चक्रवर्ती सगर के पास पहुँचा और बहुत भारी शोक से आकान्‍त होकर निम्‍नांकित वचन कहने लगा ॥114॥</p><br><p>‘हे देव ! जब आप पृथिवीमण्‍डलका पालन कर रहे हैं तब हम लोगोंकी यहाँ सब प्रकार कुशल है किन्‍तु आयु की अवधि दूर रहने पर भी यमराज ने मेरा पुत्र हरण कर लिया है । वह मेरा एक ही पुत्र था । यदि आप उसे आयुसे युक्‍त अर्थात् जीवित नहीं करते हैं तो आज मुझे भी आपके देखते – देखते उस यमराज के द्वारा ले जाया हुआ समझें । क्‍योंकि अहंकारी लोग क्‍या नहीं करते हैं । जो कच्‍चे फल खाने में सतृष्‍ण है वह भला पके फल क्‍यों छोड़ेगा ॥115–117॥</p><br><p>      ब्राह्मणके वचन सुनकर राजा ने  कहा कि हे द्विजराज ! क्‍या आप नहीं जानते कि यमराज सिद्ध भगवान् के द्वारा ही निवारण किया जाता है; अन्‍य जीवों के द्वारा नहीं, यह बात तो आबाल-गोपाल प्रसिद्ध है ॥118॥</p><br><p>इस संसार में कितने ही प्राणी ऐसे हैं कि जिनकी आयु बीच में ही छिद जाती है और कितने ही ऐसे हैं कि जो जितनी आयु का बंध करते हैं उतना जीवित रहते हैं- बीच में उनका मरण नहीं होता । यह यमराज उन सब जीवों का संहार करता है पर स्‍वयं संहारसे रहित है ॥119॥</p><br><p>यदि तुम उस यमराज पर द्वेष रखते हो तो घर के भीतर व्‍यर्थ ही जीर्ण-शीर्ण मत होओ । मोक्ष प्राप्‍त करने के लिए शीघ्र ही दीक्षा धारण करो; शोक छोड़ो’॥120॥</p><br><p>जब राजा सगर यह कह चुके तो ब्राह्मण-वेषधारी मणिकेतु बोला-‘हे देव ! यदि यह सच है कि यमराजसे बढ़कर और कोई बलवान नहीं है तो मैं जो कुछ कहूँगा उससे आपको भयभीत नहीं होना चाहिये। ॥121॥</p><br><p>आपके जो पुत्र कैलास पर्वत पर खाई खोदने के लिए गये थे वे सब उस यमराज के द्वारा अपने पास बुला लिये गये हैं इसलिए आपको अपने कहे हुए मार्ग के अनुसार दुष्‍ट यमराज पर बहुत वैर धारण करना चाहिये अर्थात् दीक्षा लेकर यमराजको जीतने का प्रयत्‍न करना चाहिये ॥122॥</p><br><p>ब्राह्मणके उक्‍त वचन रूपी वज्र से जिसका ह्णदय विदीर्ण हो गया है ऐसा राजा सगर क्षण भरमें मरे हुए के समान निश्‍चेष्‍ट हो गया ॥123॥</p><br><p>चन्‍दन और खससे मिले हुए जलसे, मित्रों के वचनों से तथा पंखों की कोमल वायुसे जब वह सचेत हुआ तो इस प्रकार विचार करने लगा कि व्‍यर्थ ही खेदको बढ़ानेवाली यह लक्ष्‍मीरूपी माया मुझे प्राप्‍त न हो-मुझे इसकी आवश्‍यकता नहीं । यह काम भयंकर है, यमराज नीच है, प्रेमका समागम नश्‍वर है, शरीर अपवित्र है, क्षय हो जानेवाला है और इसीलिए सेवन करने योग्‍य नहीं है अथवा अकल्‍याणकारी है, यह यौवन इन्‍द्रधनुषके समान नश्‍वर है.......ऐसा जानते हुए तीर्थंकर भगवान् वन में चले जाते हैं। परन्‍तु मैं मूर्ख अब भी इन्‍हींमें मूढ़ हो रहा हूँ’…….ऐसा विचार कर सगर चक्रवर्ती ने भगलि देशके राजा सिंहविक्रम की पुत्री विदर्भाके पुत्र भव्‍य भगीरथके लिए राज्‍य सौंप दिया और आप दृढ़धर्मा केवली के समीप दीक्षा धारण कर तपश्‍चरण रूपी राज्‍यमें सुशोभित होने लगा सो ठीक ही है क्‍योंकि सज्‍ज्‍न पुरूष घर में तभी तक रहते हैं जबतक कि विरक्‍त होनेका कोई कारण नहीं दिखाई देता ॥124–128॥</p><br><p>इधर चक्रवर्ती ने दीक्षा ली उधर वह मणिकेतु देव उन पुत्रों के पास पहुँचा और कहने लगा कि किसी ने आपके मरण का यह अश्रवणीय समाचार राजा से कह दिया जिसे सुनकर वे शोकाग्निसे बहुत ही अधिक उद्दीपित हुए और भगीरथके लिए राज्‍य देकर तप करने लगे हैं । मैं आपकी कुल-परम्‍परासे चला आया ब्राह्मण हूँ अत: शोक से यहाँ आप लोगों को खोजने के लिए आया हूँ ॥129–130॥</p><br><p>ऐसा कहकर उस देवने मायामयी भस्‍मसे अवगुण्ठित राजकुमारों को सचेत कर दिया सो ठीक ही है क्‍योंकि मित्रों की माया भी हित करने वाली होती है ॥131॥</p><br><p>मणिकेतु के वचन सुन उन चरमशरीरी राजकुमारों ने भी जिनेन्‍द्र भगवान् का आश्रय लेकर तप धारण कर लिया सो ठीक ही है क्‍योंकि जो उचित बातको जानते हैं उन्‍हें ऐसा करना ही योग्‍य है ॥132॥</p><br><p>जब भगीरथ ने यह समाचार सुना तब वह भी उन मुनियों के पास गया और वहाँ उसने उन सबको भक्ति से नमस्‍कार कर जिनेद्रोक्‍त धर्म का स्‍वरूप सुना तथा श्रावक के व्रत ग्रहण किये ॥133॥</p><br><p>अन्‍त में मित्रवर मणिकेतु ने उन सगर आदि मुनियों के समक्ष अपनी समस्‍त माया प्रकट कर दी और कहा कि आप लोग क्षमा कीजिये ॥134॥</p><br><p>‘इसमें आपका अपराध ही क्‍या है ? यह तो आपने हमारा हित तथा प्रिय कार्य किया है’ इस प्रकार के प्रसन्‍नतासे भरे हुए शब्‍दों द्वारा उन सब मुनियोंने मणिकेतु देव को सान्‍त्‍वना दी ॥135॥</p><br><p>जिसका कार्य सिद्ध हो गया है ऐसा देव भी सन्‍तुष्‍ट होकर स्‍वर्ग चला गया सो ठीक ही है क्‍योंकि अन्‍य पुरूषोंके कार्य सिद्ध करनेसे ही प्राय: महापुरूषोंको संतोष होता है ॥136॥</p><br><p>वे सभी विद्वान् मुनिराज चिरकाल तक यथाविधि तपश्‍चरण कर सम्‍मेद शैल पर पहुँचे और शुक्‍लध्‍यान के द्वारा परम पदको प्राप्‍त हुए ॥137॥</p><br><p>उन सबका मोक्ष जाना सुनकर भगीरथका मन निर्वेदसे भर गया अत: उसने वरदत्‍तके लिए अपनी राज्‍यश्री सौंपकर कैलास पर्वत पर शिवगुप्‍त नामक महामुनि से दीक्षा ले ली तथा गंगा नदी के तट पर प्रतिमा योग धारण कर लिया ॥138–139॥</p><br><p>इन्‍द्र ने क्षीरसागरके जलसे महामुनि भगीरथके चरणों का अभिषेक किया जिसका प्रवाह गंगा में जाकर मिल गया । उसी समय से गंगा नदी भी इस लोक में तीर्थरूपताको प्राप्‍त हुई अर्थात् तीर्थ मानी जाने लगी । भगीरथ गंगा नदी के तट पर उत्‍कृष्‍ट तप कर वहीं से निर्वाण को प्राप्‍त हुआ ॥140-141॥</p><br><p>गौतम स्‍वामी राजा श्रेणिक से कहते हैं कि हे श्रेणिक ! इस लोक तथा परलोक में मित्र के समान हित करनेवाला दूसरा नहीं हैं । न मित्र से बढ़कर कोई भाई है । जो बात गुरू अथवा माता-पितासे भी नहीं कही जाती ऐसी गुप्‍तसे गुप्‍त बात मित्रसे कही जाती है, मित्र अपने प्राणों की भी परवाह नहीं करता हुआ कठिनसे कठिन कार्य सिद्ध कर देता है । मणिकेतु ही इस विषय का स्‍पष्‍ट दृष्‍टान्‍त है इसलिए सबको ऐसा ही मित्र बनाना चाहिये ॥142॥ </p><br><p>जो पहले शत्रुओं की सेना को जीतनेवाले जयसेन हुए, फिर अच्‍युत स्‍वर्ग में महाबल देव हुए, वहाँ से आकर शत्रुओं द्वारा अजेय सगर चक्रवर्ती हुए और अन्‍त में अपना चरम शरीर-अन्तिम देह नष्‍ट कर शरीर प्रमाण आत्‍माके धारक रह गये ऐसे महाराज सगर सदा जयवन्‍त रहें ॥143॥</p><br></div><hr class=type_7>
<div class=gatha>पर्व - 49</div>
<div class=arth><b><font color=darkmagenta>अन्वयार्थ : </font></b><p>जिनका ज्ञान सामने रखे हुए समस्‍त पदार्थों को प्रकाशित करने के लिए दर्पणके समान है तथा जो सब प्रकार के पाखण्‍डों के विस्‍तारको नष्‍ट करनेवाले हैं ऐसे सम्‍भवनाथ तीर्थंकर मेरा कल्‍याण करें ॥1॥</p><br><p>इसी पहले जम्‍बूद्वीप के पूर्व विदेहक्षेत्र में सीता नदी के उत्‍तर तट पर एक कच्‍छ नाम का देश है । उसके क्षेमपुर नगर में राजा विमलवाहन राज्‍य करता था ॥2॥</p><br><p>जिसे निकट भविष्‍यमें मोक्ष प्राप्‍त होने वाला है ऐसा वह राजा किसी कारणसे शीघ्र ही विरक्‍त हो गया । वह विचार करने लगा कि इस संसार में वैराग्‍यके तीन कारण उपस्थित हैं ॥3॥</p><br><p>प्रथम तो यह कि यह जीव यमराज के दाँतोंके बीच में रहकर भी जीवित रहनेकी इच्‍छा करता है और मोहकर्म के उदय से उससे निकलनेका उपाय नहीं सोचता इसलिए इस अज्ञानान्‍धकार को धिक्‍कार हो ॥4॥</p><br><p>वैराग्‍य का दूसरा कारण यह है कि इस जीव की आयु असंख्‍यात समयकी ही है उन्हें ही यह शरण माने हुए है परन्‍तु आश्‍चर्य है कि ये आयु के क्षण ही इन जीवों को नष्‍ट होने के लिए यमराज के समीप पहुँचा देते हैं ॥5॥</p><br><p>तीसरा कारण यह है कि ये जीव अभिलाषारूपी धूपसे संतप्‍त होकर विषयभोगरूपी किसी नदी के जीर्णशीर्ण तट की छाया का आश्रय ले रहे हैं सो उनका यह आश्रय कुशलतापूर्वक उनकी रक्षा नहीं कर सका ॥6॥</p><br><p>इत्‍यादि विचार करते हुए विमलवाहन राजा ने  अपना राज्‍य विमलकीर्ति नाम के पुत्र के लिए देकर स्‍वयंप्रभ जिनेन्‍द्रकी शिष्‍यता स्‍वीकार कर ली अर्थात् उनके पास दीक्षा धारण कर ली ॥7॥</p><br><p>ग्‍यारह अंगों का जानकार होकर उसने सोलह कारण भावनाओं के द्वारा तीनों लोकों में क्षोभ उत्‍पन्‍न करनेवाला तीर्थंकर नामक नाम-कर्म का बन्‍ध किया ॥8॥</p><br><p>अन्‍त में संन्‍यास की विधिसे शरीर छोड़कर प्रथम ग्रैवेयक के सुदर्शन विमान में बड़ी-बड़ी ऋद्धियोंको धारण करनेवाला अ‍हमिन्‍द्र हुआ ॥9॥</p><br><p>तेईस सागर की उसकी आयु थी, साठ अंगुल ऊँचा उसका शरीर था, शुल्‍क लेश्‍या थी, साढ़े ग्‍यारह माह में एकबार श्‍वास लेता था, तेईस हजार वर्ष बाद मनसे आहारका स्‍मरण करता था, उसके भोग प्रवीचारसे रहित थे, सातवें नरक के अन्‍त तक उसका अवधिज्ञान था, अवधिज्ञान के क्षेत्र में गमन करने की शक्ति थी, उतनी ही उसके शरीर की प्रभा थी और उतनी ही दूर तक उसका वैक्रियिक शरीर आ जा सकता था ॥10-12॥</p><br><p>इस प्रकार वह श्रीमान् उत्‍तम अहमिन्‍द्र अणिमा महिमा आदि गुणों से स‍हित तथा पाँच प्रकार के पुण्‍योदय से प्राप्‍त होनेवाले अहमिन्‍द्र के सुखों का अनुभव करता था ॥13॥</p><br><p>अथानन्‍तर इसी जम्‍बूद्वीप के भरत क्षेत्र में श्रावस्‍ती नगरी का राजा दृढ़राज्‍य था । वह इक्ष्‍वाकुवंशी तथा काश्‍यपगोत्री था । उसके शरीर की कान्ति बहुत ही उत्‍तम थी । सुषेणा उसकी स्‍त्री का नाम था । जब पूर्वोक्‍त देव के अवतार लेने में छहमास बाकी रह गये तब सुषेणा रत्‍नवृष्टि आदि माहात्‍म्‍य को प्राप्‍त हुई । फाल्‍गुन शुल्‍क अष्‍टमी के दिन प्रात:काल के समय मृगशिरा नक्षत्र में पुण्‍योदय से रानी सुषेणा ने सोलह स्‍वप्‍न देखे ॥14-16॥</p><br><p>तदनन्‍तर स्‍वप्‍न में ही उसने देखा कि सुमेरू पर्वत के शिखरके समान आकारवाला तथा सुन्‍दर लक्षणों से युक्त एक श्रेष्‍ठ हाथी उसके मुख में प्रवेश कर रहा है ॥17॥</p><br><p>अपने पतिसे उन स्‍वप्‍नों का फल सुनकर वह आनन्‍द को प्राप्‍त हुई । उसी दिन वह अहमिन्‍द्र उसके गर्भ में आया । तदनन्‍तर नवमें महीने में कार्तिक शुल्‍का पौर्णमासीके दिन मृगशिरा नक्षत्र और सौम्‍य योग में उसने तीन ज्ञानों से युक्‍त उस पूज्‍य अहमिन्‍द्र पुत्रको प्राप्‍त किया । जन्‍मकल्‍याणक-  सम्‍बन्‍धी उत्‍सव हो जानेके बाद उसका ‘संभव’ यह नाम प्रसिद्ध हुआ ॥18-19॥</p><br><p>इन्‍द्रों ने उस समय भगवान् संभवनाथ की इस प्रकार स्‍तुति की-हे संभवनाथ ! तीर्थंकर नाम-कर्म के उदयके बिना ही केवल आपके जन्‍मसे ही आज जीवों को सुख मिल रहा है । इसलिए आपका संभवनाथ नाम सार्थक है ॥20॥</p><br><p>हे भगवन् ! जिसमें अनेक लक्षण और वयज्‍जनारूपी फूल लग रहे हैं तथा जो लम्‍बी-लम्‍बी भुजाओंरूपी शाखाओं से सुशोभित है ऐसे आपके शरीररूपी आम्रवृक्षपर देवों के नेत्ररूपी भ्रमर चिरकाल तक तृप्‍त रहते हैं ॥21॥</p><br><p>होता है उसी प्रकार आपका निर्मल तेज भी अन्‍य लोगों के तेज को तिरस्‍कृत करता हुआ सुशोभित हो रहा है ॥22॥</p><br><p>जिस प्रकार सब जीवों को आह्लादित करनेवाली सुगन्धि से चन्‍दन जगत् का हित करता है उसी प्रकार आप भी साथ उत्‍पन्‍न हुए तीन प्रकार के ज्ञान से जगत् का हित कर रहे हैं ॥23॥</p><br><p>हे नाथ ! आपके स्‍नेहसे बढ़ा हुआ यह लोक, दीपकके समान कारण के बिना ही हित करनेवाले तथा खजाने के समान देदीप्‍यमान आपको नमस्‍कार कर रहा है ॥24॥</p><br><p>इस प्रकार स्‍तुतिकर जिसने आनन्‍द नाम का नाटक किया है ऐसा प्रथम स्‍वर्ग का अधिपति सौधर्मेन्‍द्र माता-पिता के लिए भगवान् को सौंपकर देवों के साथ स्‍वर्ग चला गया ॥25॥</p><br><p>द्वितीय तीर्थंकर की तीर्थ-परम्‍परा में जब तीस लाख करोड़ सागर बीत चुके थे तब संभवनाथ स्‍वामी उत्‍पन्‍न हुए थे । उन‍की आयु भी इसी अन्‍तराल में सम्मिलित थी । उनकी साठ लाख पूर्व की आयु थी, चार सौ धनुष ऊँचा शरीर था, जब उनकी आयु का एक चौथाई भाग बीत चुका तब उन्‍हें राज्‍य का महान् वैभव प्राप्‍त हुआ था । वे सदा देवोपनीत सुखों का अनुभव किया करते थे ॥26–28॥</p><br><p>इस प्रकार सुखोपभोग करते हुए जब चवालीस लाख पूर्व और चार पूर्वांग व्‍यतीत हो चुके तब किसी दिन मेघों का विभ्रम देखने से उन्‍हें आत्‍मज्ञान उत्‍पन्‍न हो गया, वे उसी समय विरक्‍त हो गये और संसारका अन्‍त करनेवाले श्रीसंभवनाथ स्‍वामी अपने मन में आयु आदिका इस प्रकार विचार करने लगे ॥29–30॥</p><br><p>कि प्राणी के भीतर रहनेवाला आयुकर्म ही यमराज है, अन्‍य वालों ने भूल से किसी दूसरेको यमराज बतलाया है, संसार के प्राणी इस रहस्‍य को नहीं जानते अत: अनन्‍तवार यमराज के द्वारा मारे जाते हैं ॥31॥</p><br><p>यमराज इसी शरीर में रहकर इस शरीर को नष्‍ट करता है फिर भी इस जीव की मूर्खता देखो कि यह इसी शरीर में वास करता है ॥32॥</p><br><p>रागरूपी रस में लीन हुआ यह जीव विष के समान नीरस विषयोंको भी सरस मानकर सेवन करता है इसलिए अनादि काल से चले आये इसकी बुद्धि के विभ्रमको धिक्‍कार है ॥33॥</p><br><p>आत्‍मा, इन्‍द्रिय, आयु और इष्‍ट पदार्थ के संनिधानसे संसार में सुख होता है सो आत्‍मा का सन्निधान तो इस जीव के सदा विद्यमान रहता है फिर भी यह जीव क्‍यों नहीं जानता और क्‍यों नहीं इसका विचार करता । यह लक्ष्‍मी बिजलीकी चमक के समान कभी भी स्थिरताको प्राप्‍त नहीं होती । जो जीव इसकी इच्‍छा को छोड़ देता है वही निर्मल सम्‍यग्‍यान की किरणों से प्रकाशमान मोक्षलक्ष्‍मी को प्राप्‍त हो सकता है ॥34–35॥</p><br><p>इस प्रकार पदार्थ के सार को ग्रहण करनेवाले संभवनाथ स्‍वामी की स्‍तुति कर लौकान्तिक देव चले गये । तथा भगवान् भी अपने पुत्र के लिए राज्‍य देकर दीक्षा कल्‍याणकका उत्‍सव प्राप्‍त करते हुए देवों द्वारा उठाई हुई सिद्धार्थ नाम की पालकीमें सवार हो नगरसे बाहर निकले और सहेतुक वन में एक हजार राजाओं के साथ संयम धारण कर लिया ॥36–37॥</p><br><p>दीक्षा लेते ही उन्‍हें मन:पर्ययज्ञान प्राप्‍त हो गया । सुवर्ण के समान प्रभा को धारण करनेवाले भगवान् ने दूसरे दिन भिक्षाके हेतु श्रावस्‍ती नगरी में प्रवेश किया ॥38॥</p><br><p>      वहाँ कांचन जैसी कान्ति के धारक सुरेन्‍द्रदत्‍त नामक राजा ने  उन्‍हें पगाहकर आहार दान दिया और जिसमें अनेक रत्‍न चमक रहे हैं ऐसे पंचाश्‍चर्य प्राप्‍त किये ॥39॥ </p><br><p>इस प्रकार शुद्ध बुद्धि के धारक भगवान् संभवनाथ चौदह वर्ष तक छद्मस्‍थ अवस्‍था में मौन से रहे । तदनन्‍तर दीक्षावन में पहुँचकर शाल्‍मली वृक्ष के नीचे कार्तिक कृष्‍ण चतुर्थीके दिन जन्‍मकालीन मृगशिर नक्षत्र में शाम के समय वेला का नियम लेकर ध्‍यानारूढ़ हुए और चार घातिया कर्मरूपी पाप-प्रकृतियों को नष्‍ट कर अनन्‍तचतुष्‍टयको प्राप्‍त हुए ॥40-41॥</p><br><p>उसी समय इन्‍होनें कल्‍पवासियों तथा ज्‍यौतिष्‍क आदि तीन प्रकार के देवों के साथ कैवल्‍य महोत्सव किया – ज्ञानकल्‍याणक उत्‍सव किया ॥42॥</p><br><p>जिस प्रकार छोटे-छोटे अन्‍य अनेक पर्वतोंसे घिरा हुआ सुमेरू पर्वत शोभित होता है उसी प्रकार चारूषेण आदि एक सौ पाँच गणधरोंसे घिरे हुए भगवान् संभवनाथ सुशोभित हो रहे थे ॥43॥</p><br><p>वे दो हजार एक सौ पचास पूर्वधारियों से परिवृत थे, एक लाख उन्‍तीस हजार तीन सौ शिक्षकों से युक्‍त थे ॥44॥</p><br><p>नौ हजार छह सौ अवधि ज्ञानियों से सहित थे, पन्‍द्रह हजार केवलज्ञानियों से युक्‍त थे ॥45॥	</p><br><p>उन्‍नीस हजार आठ सौ विक्रिया ऋद्धि के धारक उनके साथ थे, बारह हजार एक सौ पचास मन:पर्ययज्ञानी उनकी सभा में थे ॥46॥</p><br><p>तथा बारह हजार वादियों से सुशोभित थे, इस प्रकार वे सब मिलाकर दो लाख मुनियों से अत्‍यन्‍त शोभा पा रहे थे ॥47॥</p><br><p>धर्मार्याको आदि लेकर तीन लाख बीस हजार आर्यिकाएँ थी, तीन लाख श्रावक थे, पाँच लाख श्राविकाएँ थीं, असंख्‍यात देव-देवियाँ और संख्‍यात तिर्यंच उनकी स्‍तुति करते थे । इस प्रकार वे भगवान्, धर्म को धारण करनेवाली बारह सभाओं के स्‍वामी थे ॥48-49॥</p><br><p>वे चौंतीस अतिशय और आठ प्रातिहायोंके प्रभु थे, दिव्‍यध्‍वनिरूपी चाँदनीके द्वारा सबको आह्लादित करते थे तथा नमस्‍कार करनेवालोंको सूर्य के समान प्रकाशित करते थे ॥50॥</p><br><p>       भगवान् संभवनाथ ने चन्‍द्रमा को तिरस्‍कृत कर दिया था क्‍योंकि चन्‍द्रमा सुदी और वदी दोनों पक्षोंमें संचार करता है परन्‍तु भगवान् शुद्ध अर्थात् निर्दोष पक्षमें ही संचार करते थे, चन्‍द्रमा दिन में लक्ष्‍मीहीन हो जाता है परन्‍तु भगवान् मोक्षलक्ष्‍मी से सहित थे, चन्‍द्रमा कलंक सहित है परन्‍तु भगवान् निष्‍कलंक-निष्‍पाप थे, चन्‍द्रमा सातंक-राहु आदिके आक्रमणके भय से युक्‍त अथवा क्षय रोगसे सहित है परन्‍तु भगवान् निरातंक-निर्भय और नीरोग थे, चन्‍द्रमा के राहु तथा मेघ आदिके आवरणरूप अनेक शत्रु हैं परन्‍तु भगवान् शत्रुरहित थे, चन्‍द्रमा कुपक्ष-कृष्‍ण पक्षको करनेवाला है परन्‍तु भगवान् कुपक्ष-मलिन सिद्धान्‍तको नष्‍ट करनेवाले थे, चन्‍द्रमा दिन में ताराओंसे रहित दिखता है परन्‍तु भगवान् सदा मुनि रूपी तारागणों से युक्‍त रहते थे, चन्‍द्रमा कामको बढ़ानेवाला है परन्‍तु भगवान् कामके शत्रु थे, चन्‍द्रमा तेजरहित है परन्‍तु भगवान् महान् तेज के धारक थे, चन्‍द्रमा पूर्णिमा के सिवाय अन्‍य तिथियोंमें वृत्‍ताकार न रहकर भिन्‍न–भिन्‍न आकारका धारक होता है परन्‍तु भगवान् सदा सद्वृत्‍त-सदाचारके धारक रहते थे, चन्‍द्रमा केवल पूर्णिमाको ही पूर्ण रहता है अन्‍य तिथियोंमें अपूर्ण रहता है परन्‍तु भगवान् सदा ज्ञानादि गुणों से पूर्ण रहते थे, चन्‍द्रमा के निकट ध्रुव ताराका उदय नहीं रहता परन्‍तु भगवान् सदा अभ्‍यर्ण ध्रुवोदय थे-उनका अभ्‍युदय ध्रुव अर्थात् स्‍थायी था, चन्‍द्रमा केवल मध्‍यम लोक के द्वारा सेवनीय है परन्‍तु भगवान् तीनों लोकों के द्वारा सेवनीय थे, चन्‍द्रमा कमलों को मुकुलित कर देता है परन्‍तु भगवान् सदा भव्‍य जीवरूपी कमलों को प्रफुल्लित करते थे अथवा भव्‍यजीवोंकी प्रद्मा अर्थात् लक्ष्‍मी को बढ़ाते थे, चन्‍द्रमा केवल बाह्य अन्‍धकार को ही नष्‍ट करता है परन्‍तु भगवान् ने बाह्य और आभ्‍यन्‍तर दोनों प्रकार के अन्‍धकार को नष्‍ट कर दिया था, तथा चन्‍द्रमा केवल लोकको प्रकाशित करता है परन्‍तु भगवान् ने लोक-अलोक दोनोंको प्रकाशित कर दिया था । इस प्रकार चन्‍द्रमा को तिरस्‍कृत कर धर्म की वर्षा करने के लिए भगवान् ने आर्य देशोंमें विहार किया था सो ठीक ही है क्‍योंकि सत्‍पुरूषोंकी चेष्‍टा मेघके समान सब लोगों को सुख देनेवाली होती है ॥51-54॥</p><br><p>अन्‍त में जब आयु का एक माह अवशिष्‍ट रह गया तब उन्‍होनें सम्‍मेदाचल प्राप्‍त कर विहार बन्‍द कर दिया और एक हजार राजाओं के साथ प्रतिमायोग धारण कर लिया ॥55॥</p><br><p>तथा चैत्र मास के शुक्‍ल पक्ष की षष्‍ठी के दिन जब कि सूर्य अस्‍त होना चाहता था तब अपने जन्‍म नक्षत्र में मोक्षलक्ष्‍मी को प्राप्‍त किया ॥56॥</p><br><p>जो पंचम ज्ञान-केवलज्ञान के स्‍वामी हैं और पंचम गति-मोक्षावस्‍थाको प्राप्‍त हुए हैं ऐसे भगवान् संभवनाथ की पंचमकल्‍याणक-निर्वाणकल्‍याणकमें पूजा कर पुण्‍यका संचय करने वाले देव यथास्‍थान चले गये ॥57॥</p><br><p>उपायों के जानने में निपुण भगवान् संभवनाथ ने छठवेंसे लेकर चौदहवें तक संयमके उत्‍तम गुणस्‍थानोंका उल्‍लंघन किया, अत्‍यन्‍त दुष्‍ट आठ कर्मरूपी शत्रुओं का विनाश किया, अत्‍यन्‍त इष्‍ट सम्‍यक्‍त्‍व आदि आठ गुणोंको अपना अविनश्‍वर शरीर बनाया और अष्‍टम भूमिमें अनन्‍त सुख से युक्‍त हो सुशोभित होने लगे ॥58॥</p><br><p>जिन्‍होंने अनन्‍तचतुष्‍टयरूप विशाल तथा निर्मल लक्ष्‍मी प्राप्‍त की है, जिन्‍होंने शरीररहित मोक्षलक्ष्‍मी का साक्षात्‍कार किया है, जिन्‍होंने अपने शरीर की प्रभा से सूर्य को पराजित कर दिया है, जो पहले इस पृथिवी पर विमलवाहन राजा हुए थे, फिर अहमिन्‍द्र हुए और तदनन्‍तर जिन्‍होंने पंचकल्‍याणक लक्ष्‍मी का आलिंगन प्राप्‍त किया ऐसे श्री संभवनाथ स्‍वामी तुम सबका कल्‍याण करें ॥59॥</p><br></div><hr class=type_7>
<div class=gatha>पर्व - 50</div>
<div class=arth><b><font color=darkmagenta>अन्वयार्थ : </font></b><p>पदार्थ के सत्‍य होनेसे जिनके वचनोंकी सत्‍यता सिद्ध है और ऐसे सत्‍य वचन ही जिन यथार्थ वक्‍ता की सत्‍यताको प्रकट करते हैं ऐसे अभिनन्‍दन स्‍वामी वन्‍दना करनेवाले लोगों को आनन्दित करते हुए हम सबकी रक्षा करें ॥1॥</p><br><p>जम्‍बूद्वीप के पूर्व विदेह क्षेत्र में सीता नदी के दक्षिण तट पर एक मंगलावली नाम का देश सुशोभित है ॥2॥</p><br><p>उसके रत्‍नसंचय नगर में महाबल नाम का राजा था । वह बहुत भारी राजसम्‍पत्तिसे सहित तथा चारों वर्णों और आश्रमों का आश्रय था-रक्षा करने वाला था ॥3॥</p><br><p>उसके पृथिवी की रक्षा करते समय ‘अन्‍याय’ यह शब्‍द ही नहीं सुनाई पड़ता था और समस्‍त प्रजा किसी प्रतिबन्‍धके बिना ही अपने-अपने मार्ग में प्रवृत्ति करती थी ॥4॥</p><br><p>शत्रुओं को नष्‍ट करनेवाले उस राजा में सन्धि-विग्रह आदि छह गुणोंका समूह भी निर्गुणताको प्राप्‍त हो गया था और इस तरह निर्गुण होने पर भी वह राजा त्‍याग तथा सत्‍य आदि गुणों से गुणवान् था ॥5॥</p><br><p>वह राजा लक्ष्‍मी का एक ही पति था । यद्यपि सरस्‍वती कीर्ति और वीरलक्ष्‍मी उसकी सौतें थीं तो भी राजा सब पर प्रसन्‍नचित्‍त रहता था । उसकी कीर्ति अन्‍य मनुष्‍यों के वचनों तथा कानों में रहती है, सरस्‍वती उसके वचनों में रहती है, वीरलक्ष्‍मी वक्ष:स्‍थल पर रहती है और मैं सर्वांग में रहती हूं यह विचार कर ही लक्ष्‍मी अत्‍यन्‍त सन्‍तुष्‍ट रहती थी ॥6–7॥</p><br><p>स्‍त्रीरूपी कल्‍पलता से रमणीय उसका शरीररूपी कल्‍पवृक्ष, वह जिस जिसकी इच्‍छा करता था वही वही सुख प्रदान करता था ॥8॥</p><br><p>जिसके नेत्ररूपी भ्रमर सुन्‍दर स्त्रियों के मुखरूपी कमलों की सेवा करने में सदा सतृष्‍ण रहते हैं ऐसे उस राजा महाबलने बहुत लम्‍बा समय सुख से काल की एक कलाके समान व्‍यतीत कर दिया ॥9॥</p><br><p>किसी समय इच्‍छानुसार मिलनेवाले भोगोपभोगोंमें अतृप्ति होनेसे उसे वैराग्‍य उत्‍पन्‍न हो गया जिससे उस उदारचेताने धनपाल नामक पुत्र के लिए राज्‍य देकर विमलवाहन गुरूके पास पहुँच संयम धारण कर लिया । वह ग्‍यारह अंग का पाठी हुआ और सोलह कारण भावनाओं का उसने चिन्‍तवन किया ॥10-11॥</p><br><p>सोलह कारण भावनाओं का चिन्‍तवन करनेसे उससे पंचकल्‍याणकरूपी फल को देनेवाले तीर्थंकर नामकर्म-बन्‍ध किया जिससे यह तीर्थंकर होगा । सो ठीक ही है क्‍योंकि मनस्‍वी मनुष्‍यों को क्‍या नहीं प्राप्‍त होता ? ॥12॥</p><br><p>आयु के अन्‍त में समाधिमरण कर वह विजय नाम के पहले अनुत्‍तर में तैंतीस सागर की आयुवाला अहमिन्‍द्र हुआ ॥13॥</p><br><p>विजय विमान में जो शरीर की ऊंचाई, लेश्‍या, अवधिज्ञान का क्षेत्र तथा श्‍वासोच्‍छवासादिका प्रमाण बतलाया है वह उन सबसे सहित था, पांचो इन्द्रियों के सुख का अनुभव करता था, चित्‍त शान्‍त था, वैराग्‍यरूपी सम्‍पत्तिसे उपलक्षित हो भक्ति-पूर्वक अ‍र्हन्‍त भगवान् का ध्‍यान करता हुआ वहां रहता था और आयु के अन्‍त में समस्‍त कर्मो-का क्षय करने के लिए इस पृथिवीतल पर अवतार लेगा ॥14–15॥</p><br><p>जब अवतार लेनेका समय हुआ तब इस जम्‍बूद्वीप के भरत क्षेत्र में अयोध्‍या नगरी का स्‍वामी इक्ष्‍वाकु वंशी काश्‍यपगोत्री तथा आश्‍चर्यकारी वैभवको धारण करनेवाला एक स्‍वयंवर नाम का राजा था । सिद्धार्था उसकी पटरानी का नाम था । अहमिन्‍द्र के अवतार लेने के छह माह पूर्व से सिद्धार्था ने रत्‍नवृष्टि आदि पूजाको प्राप्‍त किया और वैशाख मास के शुक्‍लपक्ष की षष्‍ठी तिथि के दिन सातवें शुभ नक्षत्र <span class=comment>(पुनर्वसु)</span> में सोलह स्‍वप्‍न देखनेके बाद अपने मुख में प्रवेश करता हुआ एक हाथी देखा । उसी समय वह अहमिन्‍द्र उसके गर्भ में आया ॥16–18॥</p><br><p>राजा से स्‍वप्‍नों का फल सुनकर वह बहुत सन्‍तुष्‍ट हुई और माघ मास के शुल्‍क पक्ष की द्वादशी के दिन अदिति योग में उसने पुण्‍योदय से उत्‍तम पुत्र उत्‍पन्‍न किया ॥19॥</p><br><p>उस पुत्र के प्रभाव से इन्‍द्रका आसन कम्‍पायमान हो गया जिससे उस बुद्धिमान् ने अवधिज्ञान के द्वारा त्रिलोकीनाथका जन्‍म जान लिया ॥20॥</p><br><p>इन्‍द्र ने अपनी शचीदेवी द्वारा उस दिव्‍य मानवको प्राप्‍त किया और उसे लेकर देवों से आवृत हो शीघ्रता से सुमेरू पर्वत पर पहुँचा । वहां दिव्‍य सिंहासनपर विराजमानकर बाल सूर्य के समान प्रभावाले बालकका क्षीरसागरके जलसे अभिषेक किया, आभूषण पहनाये और अभिनन्‍दन नाम रक्‍खा ॥21-22॥</p><br><p>उस समय जिसने विक्रिया-वश बहुत-सी भुजाएँ बना ली हैं, हजार नेत्र कर लिये हैं और जो अनेक भाव तथा रसों से सहित हैं ऐसे इन्‍द्र ने आश्‍चर्यकारी करणों से प्रारम्‍भ किये हुए अंगहारों द्वारा आकाशरूपी आंगन में भक्ति से ताण्‍डव नृत्‍य किया और अनेक अभिनय दिखलाये । उस समय उसका राग परम सीमाको प्राप्‍त था, साथ ही वह अन्‍य अनेक धीरोदात्‍त नटोंको भी नृत्‍य करा रहा था ॥23–24॥</p><br><p>जन्‍माभिषेकसे वापिस लौटकर इन्‍द्र अयोध्‍यानगरी में आया तथा मायामयी बालक को दूर कर माता-पिता के सामने सचमुचके बालक को रख कर स्‍वर्ग चला गया ॥25॥</p><br><p>श्री संभवनाथ तीर्थंकर के बाद दश लाख करोड़ वर्ष का अन्‍तराल बीत जानेपर अभिनन्‍दननाथ स्‍वामी अवतीर्ण हुए थे, उनकी आयु भी इसी अन्‍तराल में सम्मिलित थी वे मति श्रुत अवधि इन तीन ज्ञानों से सुशोभित थे, पचास लाख पूर्व उनकी आयु थी, साढ़े तीन सौ धनुष ऊँचा शरीर था, वे बाल चन्‍द्रमा के समान कान्ति से युक्‍त थे, अथवा जिसका अनुभाग प्रकट हो रहा है ऐसे पुण्‍य कर्म के समूह के समान जान पड़ते थे ॥26–27॥</p><br><p>गुणों से सबको आह्लादित करते हुए वे शोभा अथवा लक्ष्‍मी की वृद्धि को प्राप्‍त हो रहे थे । उनकी कान्ति सुवर्ण के समान देदीप्‍यमान थी । कामदेव के सारथिके समान कुमार अवस्‍थाके जब साढ़े बार‍ह लाख पूर्व बीत गये तब ‘तुम राज्‍य का उपभोग करो’ इस प्रकार राज्‍य देकर इनके पिता वनको चले गये । उसी समय इन्‍होंने राज्‍य प्राप्‍त किया ॥28–29॥</p><br><p>उस समय चन्‍द्रमा इनकी कान्ति को चाहता था, सूर्य इनके तेजकी इच्‍छा करता था, इन्‍द्र इनका वैभव चाहता था और इच्‍छाएं इनकी शान्ति चाहती थीं ॥30॥</p><br><p>अपने उत्‍कृष्‍ट अनुभागबन्‍धकी अनन्‍तगुणी वृद्धि होनेसे उनके सभी पुण्‍य परमाणु प्रत्‍येक समय फल देते रहते थे ॥31॥</p><br><p>उन्‍होंने अन्‍य सबके तेज को जीतकर तथा सब प्रजाको प्रसन्‍न कर चन्‍द्रमा और सूर्य को भी जीत लिया था इस तरह वे अपने ही तेज से सुशोभित हो रहे थे ॥32॥</p><br><p>समस्‍त राजा लोग इन्‍हें अपने मुकुट झुकाते थे इसमें उनकी क्‍या स्‍तुति थी । क्‍योंकि ये जन्‍म से ही ऐसे पुण्‍यात्‍मा थे कि इन्‍द्र भी इनके चरणों की पूजा करता था ॥33॥</p><br><p>जब मोक्षलक्ष्‍मी भी इन्‍हें अपने कटाक्षोंका विषय बनाती थी तब राज्‍यलक्ष्‍मी इनमें अनुराग करने लगी इसमें आश्‍चर्य की क्‍या बात है ॥34॥</p><br><p>उनके कभी नष्‍ट नहीं होनेवाला शुद्ध क्षायिक सम्‍यग्‍दर्शन था और तीर्थंकर नामक पुण्‍य प्रकृति थी । सो ठीक ही है क्‍योंकि तीनों लोकों पर विजय प्राप्‍त करने की इच्‍छा रखनेवाले मनुष्‍य के इससे बढ़कर दूसरी कौनसी आत्‍मसम्‍पत्ति है ? ॥35॥</p><br><p>वे भगवान् कुमार-अवस्‍था में धीर और उद्धत थे, संयमी अवस्‍था में धीर और प्रशान्‍त थे तथा अन्तिम अवस्‍था में धीर और उदात्‍त अवस्‍था को प्राप्‍त हुए थे ॥36॥</p><br><p>उनकी उत्‍साह, मन्‍त्र और प्रभुत्‍व इन तीनों शक्तियोंने धर्मानुबन्धिनी सिद्धि को फलीभूत किया था सो ठीक ही है क्‍योंकि शक्तियां वही हैं जो कि दोनों लोकों में हित करने वाली हैं ॥37॥</p><br><p>उनकी कीर्ति में शास्‍त्र भरे पड़े थे, स्‍तुति में वर्ण और अक्षरों से अकिंत अनेक गीत थे, मनुष्‍यों की दृष्टि में उनकी प्रीति थी, और उनका स्‍मरण सदा गुणों के विवेचन के समय होता था ॥38॥</p><br><p>वे उत्‍पन्‍न होने के पूर्व ही समस्‍त उत्‍त्‍म गुणों से परिपूर्ण थे । यदि ऐसा न हो‍ता तो गर्भ में ही उनकी सेवा करने के लिए देवों के आसन कम्‍पायमान क्‍यों होते ? ॥39॥</p><br><p>उनका उत्‍तम रत्‍नत्रय प्रचुर मात्रा में पूर्वभंवसे साथ आया था तथा अन्‍य गुणों की क्‍या बात ? उनकी बुद्धि के गुण भी विद्वानों के द्वारा वर्णनीय थे ॥40॥</p><br><p>उनके उत्‍साह गुण का वर्णन अलगसे तो करना ही नहीं चाहिये क्‍योंकि वे तीनों लोकों के कण्‍टक स्‍वरूप मोह शत्रु को अन्‍य समस्‍त पापोंके साथ नष्‍ट करना ही चाहते थे ॥41॥</p><br><p>जन्‍म के समय भी उनका प्रताप ऐसा था कि दोपहर के सूर्य को भी प्रतापरहित करता था फिर इस समय उसे दूसरा सह ही कौन सकता था ? ॥42॥</p><br><p>इनके गुण इस प्रकार बढ़ रहे थे मानो परस्‍पर में एक दूसरे का उल्‍लंघन ही करना चाहते हों । सो ठीक है क्‍योंकि एक साथ बढ़ने वालों की ईर्ष्‍या को कौन रोक सकता है ? ॥43॥</p><br><p>इस प्रकार संसार के श्रेष्‍ठतम विशाल भोगों के समूह का उपभोग करनेवाले भगवान् अभिनन्‍दननाथ केवलज्ञान-रूपी सूर्य का उदय होने के लिए उदयाचलके समान थे ॥44॥</p><br><p>जब उनके राज्‍यकाल के साढ़े छत्‍तीस लाख पूर्व बीत गये और आयु के आठ पूर्वांग शेष रहे तब वे एक दिन आकाश में मेघोंकी शोभा देख रहे थे कि उन मेघों में प्रथम तो एक सुन्‍दर महलका आकार प्रकट हुआ परन्‍तु थोड़े ही देरमें वह नष्‍ट हो गया । इस घटनासे उन्‍हें आत्‍मज्ञान उत्‍पन्‍न हो गया । वे सोचने लगे कि ये विनाशीक भोग इस संसार में रहते हुए मुझे अवश्‍य ही नष्‍ट कर देंगे । क्‍या टूटकर गिरनेवाली शाखा अपने ऊपर स्थित मनुष्‍य को नीचे नहीं गिरा देती ? ॥45॥</p><br><p>यद्यपि मैंने इस शरीर को सभी मनोरथों अथवा समस्‍त इष्‍ट पदार्थों से परिपुष्‍ट किया है तो भी यह निश्चित है कि वेश्‍याके समान यह मुझे छोड़ देगा । इस तरह विचार कर वे शरीरसे विरक्‍त हो गये ॥46–48॥</p><br><p>उन्‍होंने यह भी विचार किया कि आयु के रहते हुए मरण होता है, आयु के न रहने पर मरण नहीं होता । इसलिए जो मरणसे डरते हैं उन्‍हें सबसे पहिले आयुसे डरना चाहिये ॥49॥</p><br><p>समस्‍त सम्‍पदाओं का हाल गन्‍धर्वनगर के ही समान है अर्थात् जिस प्रकार यह मेघों का बना  गन्‍धर्वनगर देखते-देखते नष्‍ट हो गया उसी प्रकार संसार की समस्‍त सम्‍पदाएं भी नष्‍ट हो जाती हैं यह बात विद्वानों की कौन कहे मूर्ख भी जानते हैं ॥50॥</p><br><p>जिस समय भगवान् ऐसा विचार कर रहे थे उसी समय लौकान्तिक देवों ने आकर उनकी पूजा की । देवों ने भगवान् का  निष्‍क्रमण कल्‍याणक किया । तदनन्‍तर जितेन्द्रिय भगवान् हस्‍तचित्रा नाम की पालकी पर आरूढ़ होकर अग्रउद्यानमें आये । वहाँ उन्‍होंने माघ शुल्‍क द्वादशी के दिन शाम के समय अपने जन्‍म नक्षत्र का उदय रहते वेला का नियम लेकर एक हजार प्रसिद्ध राजाओं के साथ जिन-दीक्षा धारण कर ली । उसी समय उन्‍हें मन:पर्ययज्ञान उत्‍पन्‍न हो गया ॥51–53॥</p><br><p>दूसरे दिन भोजन करने की इच्छा से उन्‍होंने साकेत <span class=comment>( अयोध्‍या )</span> नगर में प्रवेश किया । वहां इन्‍द्रदत्‍त राजा ने  पडगाह कर उन्‍हें आहार दिया तथा पंचाश्‍चर्य प्राप्‍त किये ॥54॥</p><br><p>तदनन्‍तर छद्मस्‍थ अवस्‍थाके अठारह वर्ष मौन से बीत जाने पर वे एक दिन दीक्षावन में असन वृक्ष के नीचे वेला का नियम लेकर ध्‍यानारूढ हुए ॥55॥</p><br><p>पौष शुल्‍क चतुर्दशी के दिन शाम के समय सातवें पुनर्वसु नक्षत्र में उन्‍हें केवलज्ञान हुआ, समस्‍त देवों ने उनकी पूजा की ॥56॥</p><br><p>वज्रनाभि आदि एक सौ तीन गणधर, शरीरसे ममत्‍व छोड़नेवाले दो हजार पाँच सौ पूर्वधारी, दो लाख तीस हजार पचास शिक्षक, नौ हजार आठ सौ अवधिज्ञानी, सोलह हजार केवलज्ञानी, उन्‍नीस हजार विकिया ऋद्धि के धारक, ग्‍यारह हजार छह सौ पचास मन:पर्यज्ञानी और ग्‍यारह हजार प्रचण्‍ड़ वादी उनके चरणों की निरन्‍तर वन्‍दना करते थे ॥57– 60॥</p><br><p>इस तरह वे सब मिलाकर तीन लाख मुनियों के स्‍वामी थे, मेरूषेणा आदि तीन लाख तीस हजार छह सौ आर्यिकाओंसे सहित थे, तीन लाख श्रावक उनके चरण युगलकी पूजा करते थे, पाँच लाख श्राविकाएँ उनकी स्‍तुति करती थीं, असंख्‍यात देव-देवियोंके द्वारा वे स्‍तुत्‍य थे, और संख्‍यात तिर्यंच उनकी सेवा करते थे ॥61– 63॥</p><br><p>इस प्रकार शिष्‍ट और भव्‍य जीवोंकी बारह सभाओं के नायक भगवान् अभिनन्‍दननाथ ने धर्मवृष्टि करते हुए इस आर्यखण्‍ड की वसुधा पर दूर – दूर तक विहार किया ॥64॥</p><br><p>इच्‍छा के विना ही विहार करते हुए वे सम्‍मेद गिरि पर जा पहुँचे । वहाँ एक मास तक दिव्‍य ध्‍वनिसे रहित होकर ध्‍यानारूढ रहे, उस समय वे ध्‍यान कालमें होनेवाली योगनिरोध आदि क्रियाओं से युक्‍त थे, समुच्छिन्‍न क्रिया-प्रतिपा‍ती और व्‍युपरतक्रियानिवर्ती नामक दो ध्‍यानोंसे र‍हित थे, अत्‍यन्‍त निर्मल थे, और प्रतिमायोगको धारण किये हुए थे । वहीं से उन्‍होंने वैशाख शुल्‍क षष्‍ठी के दिन प्रात:काल के समय पुनर्वसु नामक सप्‍तम नक्षत्र में अनेक मुनियों के साथ परमपद-मोक्ष प्राप्‍त किया ॥65– 66॥</p><br><p>उसी समय भक्ति से जिनके आठों अंग झुक रहे हैं ऐसे इन्‍द्र ने आकर उन त्रिलोकीनाथ की पूजा की, स्‍तुति की और तदनन्‍तर यथा-क्रम से स्‍वर्ग की ओर प्रस्‍थान किया ॥67॥</p><br><p>जिन्‍होंने इन्‍द्रों के द्वारा पंच कल्‍याणकोंमें उत्‍पन्‍न होनेवाली पुण्‍यमयी लक्ष्‍मी प्राप्‍त की, जिन्‍होंने कर्म क्षयसे होनेवाली तथा अनन्‍तचतुष्‍टय से देदीप्‍यमान अविनाशी अंतरंग लक्ष्‍मी प्राप्‍त की जो रूप से रहित होने पर भी निर्मल गुणों के धारक रहे, मोक्षलक्ष्‍मी ने जिनका आलिंगन किया, जिनका उदय कभी नहीं हो सकता और जो पूर्वोक्‍त लक्ष्‍मियों से युक्‍त रहे ऐसे श्री अभिनन्‍दन जिनेन्‍द्र सदा जयवन्‍त रहें ॥68॥</p><br><p>जो पहले रत्‍नसंचय नगर के राजा महाबल हुए, तदनन्‍तर विजय नामक अनुत्‍तर विमान में विजयी अहमिन्‍द्र हुए, फिर ऋषभनाथ तीर्थंकरके वंश में अयोध्‍या नगरी के अधिपति अभिनन्‍दन राजा हुए वे अभिनन्‍दन स्‍वामी तुम सबकी रक्षा करें ॥69॥</p><br><p>जिन्‍होंने निश्‍चय और व्‍यवहार इन दोनों नयों से विभाग कर समस्‍त पदार्थों का विचार किया है, अपने भवकी विभूति को नष्‍ट करने के लिए देवों ने भक्ति से जिनकी स्‍तुति की है, जो तीनों लोकों के स्‍वामी हैं, निर्भय हैं और संसार के प्राणियोंका भय दूर करनेवाले हैं ऐसे अभिनन्‍दन जिनेन्‍द्र, हे भव्‍य जीवों ! तुम सबकी विभूति को करनेवाले हों ॥70॥</p><br></div><hr class=type_7>
<div class=gatha>पर्व - 51</div>
<div class=arth><b><font color=darkmagenta>अन्वयार्थ : </font></b><p>अथानन्‍तर जो लोग सुमतिनाथ की बुद्धि को ही बुद्धि मानते हैं अथवा उनके द्वारा प्रतिपादित मत में ही जिनकी बुद्धि प्रवृत्‍त रहती है उन्‍हें अविनाशी लक्ष्‍मी की प्राप्‍ति होती है । इसके सिवाय जिनके वचन सज्‍जन पुरूषोंके द्वारा ग्राह्य हैं ऐसे सुमतिनाथ भगवान् हम सबके लिए सद्बुद्धि प्रदान करें ॥1॥ </p><br><p>अखण्‍ड घातकीखण्‍ड द्वीप में पूर्व मेरूपर्वत से पूर्व की ओर स्थित विदेह क्षेत्र में सीता नदी के उत्‍तर तट पर एक पुष्‍कलावती नाम का उत्‍तम देश है ॥2॥</p><br><p>उसकी पुण्‍डरीकिणी नगरी में रतिषेण नाम का राजा था । वह राजा राज – सम्‍पदाओंसे सहित था, उसे किसी प्रकार का व्‍यसन नहीं था और पूर्व भाग में उपार्जित विशाल पुण्‍यकर्म के उदय से प्राप्‍त हुए राज्‍य का नीति – पूर्वक उपभोग करता था । उसका वह राज्‍य शत्रुओं से रहित था, क्रोधके कारणों से रहित था और निरन्‍तर वृद्धि को प्राप्‍त होता रहता था ॥3–4॥</p><br><p>राजा रतिषेण की जो राजविद्या थी वह उसी की थी वैसी राजविद्या अन्‍य राजाओं में नहीं पाई जाती थी । आन्‍वीक्षिकी, त्रयी, वार्ता और दण्‍ड़ इन चारों विद्याओं में चौथी दण्‍डविद्या का वह कभी प्रयोग नहीं करता था क्‍योंकि उसकी प्रजा प्राण-दण्‍ड आदि अनेक दण्‍डों में से किसी एक भी मार्ग में नहीं जाती थी ॥5॥</p><br><p>इन्द्रियों के विषय में अनुराग रखनेवाले मनुष्‍य को जो मानसिक तृप्‍ति होती है उसे काम कहते हैं । वह काम, अपने इष्‍ट समस्‍त पदार्थों की संपत्ति रहने से राजा रतिषेण को कुछ भी दुर्लभ नहीं था ॥6॥</p><br><p>वह राजा अर्जन, रखण, वर्धन और व्‍यय इन चारों उपायों से धन संचय करता था और आगम के अनुसार अर्हन्‍त भगवान् को ही देव मानता था । इस प्रकार अर्थ और धर्म को वह काम की अपेक्षा सुलभ नहीं मानता था अर्थात् काम की अपेक्षा अर्थ तथा धर्म पुरूषार्थका अधिक सेवन करता था ॥7॥</p><br><p>इस प्रकार लीलापूर्वक पृथिवी का पालन करनेवाले और परस्‍परकी अनुकूलता से धर्म, अर्थ, काम इस त्रिवर्गकी वृद्धि करनेवाले राजा रतिषेण का जब बहुत – सा समय व्‍यतीत हो गया तब एक दिन उसके ह्णदय में निम्‍नांकित विचार उत्‍पन्‍न हुआ ॥8॥</p><br><p>वह विचार करने लगा कि इस संसार में जीव का कल्‍याण करनेवाला कया है ? और पर्यायरूपी भँवरों में रहनेवाले दुर्जन्‍म तथा दुर्मरण रूपी सर्पों से दूर रहकर यह जीव सुख को किस प्रकार प्राप्‍त कर सकता है ? अर्थ और काम से तो सुख हो नहीं सकता क्‍योंकि उनसे संसार की ही वृद्धि होती है । रहा धर्म, सो जिस धर्म में पाप की संभावना है उस धर्म से भी सुख नहीं हो सकता । हां, पापरहित एक मुनिधर्म है उसी से इस जीव को उत्‍तम सुख प्राप्‍त हो सकता है । इस प्रकार विरक्‍त राजा के ह्णदय में उत्‍तम फल देनेवाला विचार उत्‍पन्‍न हुआ ॥9–11॥</p><br><p>तदनन्‍तर संसार का अन्‍त करनेवाले राजा रतिषेण ने राज्‍य का भारी भार अपने अतिरथ नामक पुत्र के लिए सौंप कर तपका हलका भार धारण कर लिया ॥12॥</p><br><p>उसने अर्हन्‍नन्‍दन जिनेन्‍द्र के समीप दीक्षा धारण की, ग्‍यारह अंगों का अध्‍ययन किया और मोह-शत्रु को जीतनेकी इच्छा से अपने शरीर में भी ममता छोड़ दी ॥13॥</p><br><p>उसने दर्शनविशुद्धि, विनयसम्‍पन्‍नता आदि कारणों से तीर्थंकर प्रकृतिका बन्‍ध किया सो ठीक ही है क्‍योंकि जिससे अभीष्‍ट पदार्थ की सिद्धि होती है बुद्धिमान् पुरूष वैसा ही आचरण करते हैं ॥14॥</p><br><p>उसने अन्‍त समयमें संन्‍यासमरण कर उत्‍कृष्‍ट आयु का बन्‍ध किया तथा वैजयन्‍त विमान में अ‍हमिन्‍द्र पद प्राप्‍त किया । वहां उसका एक हाथ ऊँचा शरीर था । वह सोलह माह तथा पन्‍द्रह दिन में एक बार श्‍वास लेता था, तैंतीस हजार वर्ष बाद मानसिक आहार ग्रहण करता था, शुल्‍क-लेश्‍या का धारक था, अपने तेज तथा अवधिज्ञान से लोकनाड़ीको व्‍याप्‍त करता था, उतनी ही दूर तक विक्रिया कर सकता था, और लोकनाड़ी उखाड़ कर फेंकनेकी शक्ति रखता था ॥15–17॥</p><br><p>इस संसार में अहमिन्‍द्र का सुख ही मुख्‍य सुख है, वही निर्द्वन्‍द है, प्रवीचारसे रहित है और राग से शून्‍य है । अहमिन्‍द्र का सुख राजा रतिषेणके जीव को प्राप्‍त हुआ था ॥18॥</p><br><p>आयु के अन्‍त में समाधिमरण कर जब वह अहमिन्‍द्र यहाँ अवतार लेने को हुआ तब इस जम्‍बूद्वीप-सम्‍बन्‍धी भरत-क्षेत्रकी अयोध्‍यानगरी में मेघरथ नाम का राजा राज्‍य करता था । वह भगवान् वृषभदेव के वंश तथा गोत्रमें उत्‍पन्‍न हुआ था, क्षत्रिय था, शत्रुओं से रहित था और अतिशय प्रशंसनीय था । मंगला उसकी पट्टरानी थी जो रत्‍नवृष्टि आदि अतिशयों से सम्‍मान को प्राप्‍त थी ॥19–20॥</p><br><p>प्रवेश करता हुआ एक हाथी देखा । उसी समय वह अ‍हमिन्‍द्र रानी के गर्भ में आया ॥21॥</p><br><p>अपने पतिसे स्‍वप्‍नों का फल जानकर रानी बहुत ही हर्षित हुई । तदनन्‍तर नौवें चैत्र माहके शुल्‍क पक्ष की एकादशी के दिन चित्रा नक्षत्र तथा पितृ योग में उसने तीन ज्ञान के धारक, सत्‍पुरूषों में श्रेष्‍ठ और त्रिभुवन के भर्ता उस अहमिन्‍द्र के जीव को उत्‍पन्‍न किया ॥22–23॥</p><br><p>सदा की भांति इन्‍द्र लोग जिन-बालक को सुमेरू पर्वत पर ले गये, वहां उन्‍होंने जन्‍माभिषेक-सम्‍बन्‍धी उत्‍सव किया, सुमति नाम रक्‍खा और फिर घर वापिस ले आये ॥24॥</p><br><p>अभिनन्‍दन स्‍वामी के बाद नौ लाख करोड़ सागर बीत जानेपर उत्‍कृष्‍ट पुण्‍यको धारण करनेवाले भगवान् सुमतिनाथ उत्‍पन्‍न हुए थे । उनकी आयु भी इसी समयमें शामिल थी ॥25॥</p><br><p>इनकी आयु चालीस लाख पूर्व की थी, शरीर की ऊंचाई तीन सौ धनुष थी, तपाये हुए सुवर्ण के समान उनकी कान्ति थी, और आकार स्‍वभावसे ही सुन्‍दर था ॥26॥</p><br><p>वे देवों के द्वारा लाये हुए बाल्‍यकाल के योग्‍य समस्‍त पदार्थों से वृद्धि को प्राप्‍त होते थे । उनके शरीर के अवयव ऐसे जान पड़ते थे मानो चन्‍द्रमाकी किरणें ही हों ॥27॥</p><br><p>उनके पतले, टेढ़े, चिकने तथा जामुनके समान कान्ति वाले शिरके केश ऐसे जान पड़ते थे मानो मुख में कमल की आशंका कर भौंरे ही इकठ्ठे हुए हों ॥28॥</p><br><p>मैंने देवों के द्वारा अभिषेकके बाद तीन लोक के राज्‍य का पट्ट प्राप्‍त किया है । यह सोच कर ही मानो उनका ललाटतट ऊंचाईको प्राप्‍त हुआ था ॥29॥</p><br><p>तीन ज्ञान को धारण करनेवाले भगवान् के कान सब लक्षणों से युक्‍त थे और पांच वर्ष के बाद भी उन्‍होंने किसी के शिष्‍य बनने का तिरस्‍कार नहीं प्राप्‍त किया था ॥30॥</p><br><p>उनकी भौंहें बड़ी ही सुन्‍दर थीं, भौहों के संकेत मात्रसे दिये हुए धन-समूह से उन्‍होंने याचकों को संतुष्‍ट कर दिया था अत: उनकी भौंहों की शोभा बड़े-बड़े विद्वानों के द्वारा भी नहीं कही जा सकती थी ॥31॥</p><br><p>समस्‍त इष्‍ट पदार्थों के देखने से उत्‍पन्‍न होनेवाले अपरिमित सुख को प्राप्‍त हुए उनके दोनों नेत्र विलास पूर्ण थे, स्‍नेहसे भरे थे, शुक्‍ल कृष्‍ण और लाल इस प्रकार तीन वर्ण के थे तथा अत्‍यन्‍त सुशोभित होते थे ॥32॥</p><br><p>मुख-कमल की सुगन्धिका पान करनेवाली उनकी नाक, ‘मेरे बिना मुख की शोभा नहीं हो सकती’ इस बात का अहंकार धारण करती हुई ही मानो ऊंची उठ रही थी ॥33॥</p><br><p>उनके दोनों कपोलों की लक्ष्‍मी उत्‍तमांग अर्थात् मस्‍तक का आश्रम होने तथा संख्‍यामें दो होने के कारण वक्ष:स्‍थल पर रहनेवाली लक्ष्‍मी को जीतती हुई-सी शोभित हो रही थी ॥34॥</p><br><p>उनके दांतोकी पंक्ति कुन्‍द पुष्‍पके सौन्‍दर्यको जीतकर ऐसी सुशोभित हो रही थी मानो मुख कमल में निवास करनेसे संतुष्‍ट हो हँसती हुई सरस्‍वती ही हो ॥35॥</p><br><p>जिन्‍होंने समस्‍त देवोंको तिरस्‍कृत कर दिया है, सुमेरू पर्वत की शोभा बढ़ाई है और छह रसों के सिवाय सप्‍तम अलौकिक रसके आस्‍वादसे सुशोभित हैं ऐसे उनके अधरों <span class=comment>(ओठों)</span> की अधर <span class=comment>(तुच्‍छ)</span> संज्ञा नहीं थी ॥36॥</p><br><p>जिससे समस्‍त पदार्थों का उल्‍लेख करनेवाली दिव्‍यध्‍वनि प्रकट हुई है ऐसे उनके मुख की शोभा तो कही ही नहीं जा सकती । उनके मुख की शोभा वचनों से प्रिय तथा उज्‍ज्‍वल थी अथवा वचनरूपी वल्‍लभा-सरस्‍वतीसे देदीप्‍यमान थी ॥37॥</p><br><p>जब कि अपनी-अपनी वल्‍लभाओं से सहित देवेनद्र भी उस पर सतृष्‍ण भ्रमर जैसी अवस्‍था को प्राप्‍त हो गये थे तब उनके मुख-कमल के हाव का क्‍या वर्णन किया जावे ? ॥38॥</p><br><p>जिन्‍होंने स्‍याद्वाद सिद्धान्‍त से समस्‍त वादियोंको कुण्ठित कर दिया है ऐसे भगवान् सु‍मतिनाथ के कण्‍ठमें जब इन्‍द्रों ने तीन लोक के अधिपतित्‍वकी कण्‍ठी बाँध रक्‍खी थी तब उसकी क्‍या प्रशंसा की जावे ? ॥39॥</p><br><p>शिरसे भी ऊँचे उठे हुए उनकी भुजाओं के शिखर ऐसे जान पड़ते थे मानो वक्ष:स्‍थल पर रहने वाली लक्ष्‍मी के क्रीड़ा-पर्वत ही हों ॥40॥</p><br><p>घुटनों तक लटकने वाली विजयी सुमतिनाथ की भुजाएँ ऐसी सुशोभित हो रही थीं मानो पृथिवी की लक्ष्‍मी को हरण करने के लिए वीर लक्ष्‍मी ने ही अपनी भुजाएँ फैलाई हों ॥41॥</p><br><p>उनके वक्ष:स्‍थल की शोभा का पृथक्-पृथक् वर्णन कैसे किया जा सकता है जब कि उस पर मोक्षलक्ष्‍मी और अभ्‍युदयलक्ष्‍मी साथ ही साथ निवास करती थीं ॥42॥</p><br><p>उनका मध्‍यभाग कृश होने पर भी कृश नहीं था क्‍योंकि वह मोक्षलक्ष्‍मी और अभ्‍युदयलक्ष्‍मी से युक्‍त उनके भारी शरीर को लीलापूर्वक धारण कर रहा था ॥43॥</p><br><p>उनकी आवर्त के समान गोल नाभि गहरी थी यह कहने की आवश्‍यकता नहीं क्‍योंकि यदि वह वैसी नहीं होती तो उनके शरीर में अच्‍छी ही नहीं जान पड़ती ॥44॥</p><br><p>समस्‍त अच्‍छे परमाणुओं ने विचार किया - हम किसी अच्‍छे आश्रय के विना रूप त‍था शोभा को प्राप्‍त नहीं हो सकते ऐसा विचार कर ही समस्‍त अच्‍छे परमाणु उनकी कमर पर आ कर स्थित हो गये थे और इसीलिए उनकी कमर अत्‍यन्‍त सुन्‍दर हो गई थी ॥45॥</p><br><p>केलेके स्‍तम्‍भ आदि पदार्थ अन्‍य मनुष्‍यों की जांघों की उपमानता को भले ही प्राप्‍त हो जावें परन्‍तु भगवान् सुमतिनाथ के जांघों के सामने वे गोलाई आदि गुणों से उपमेय ही बने रहते थे ॥46॥</p><br><p>विधाता ने उनके सुन्‍दर घुटने किसलिए बनाये थे यह बात मैं ही जानता हूँ अन्‍य लोग नहीं जानते और वह बात यह है कि इनकी ऊरूओं तथा जंघाओं में शोभा सम्‍बन्‍धी ईर्ष्‍या न हो इस विचार से ही बीच में घुटने बनाये थे ॥47॥</p><br><p>विधाता ने उनकी जंघाएँ वज्र से बनाई थीं, यदि ऐसा न होता तो वे कृश होने पर भी त्रिभुवन के गुरू अथवा त्रिभुवन में सबसे भारी उनके शरीर के भार को कैसे धारण करतीं ॥48॥</p><br><p>यह पृथिवी संपूर्ण रूप से हमारे तलवों के नीचे आकर लग गई है यह सोचकर ही मानो उनके दोनों पैर हर्ष से कछुवेकी पीठके समान शुभ कान्ति के धारक हो गये थे ॥49॥</p><br><p>इन भगवान् सुमतिनाथ में कर्मों को नष्‍ट करनेवाले इतने धर्म प्रकट होंगे यह कहने के लिए ही मानो विधाता ने उनकी दश अंगुलियाँ बनाई थीं ॥50॥</p><br><p>उनके चरणोंके नख ऐसी शंका उत्‍पन्‍न करते थे कि मानो उनसे श्रेष्‍ठ कान्ति प्राप्‍त करने के लिए ही चन्‍द्रमा दश रूप बनाकर उनके चरणों की सेवा करता था ॥51॥</p><br><p>इस प्रकार लक्षणों तथा व्‍यंजनोंसे सुशोभित उनके सर्व शरीर की शोभा मुक्तिरूपी स्‍त्रीको स्‍वीकृत करेगी इसमें कुछ भी संशय नहीं था ॥52॥</p><br><p> इस प्रकार भगवान् की कुमार अवस्‍था स्‍वभावसे ही सुन्‍दरता धारण कर रही थी, यद्यपि उस समय उन्‍हें यौवन नहीं प्राप्‍त हुआ था तो भी वे कामदेव के बिना ही अधिक सुन्‍दर थे ॥53॥</p><br><p>तदनन्‍तर यौवन प्राप्‍त कर कामदेवने भी उनमें अपना स्‍थान बना लिया सो ठीक ही है क्‍योंकि ऐसे कौन सत्‍पुरूष हैं जो स्‍थान पाकर स्‍वयं नहीं ठहर जाते ॥54॥</p><br><p>इस प्रकार क्रम-क्रम से जब उनके कुमार-काल के दश लाख पूर्व बीत चुके तब उन्‍हें स्‍वर्गलोक के साम्राज्‍य का तिरस्‍कार करनेवाला मनुष्‍योंका साम्राज्‍य प्राप्‍त हुआ ॥55॥</p><br><p>शुक्‍ललेश्‍याको धारण करनेवाले भगवान् सुमतिनाथ न कभी हिंसा करते थे, न झूठ बोलते थे और न चोरी तथा परिग्रह सम्‍बन्‍धी आनन्‍द उन्‍हें स्‍वप्‍न में भी कभी प्राप्‍त होता था । भावार्थ-वे हिंसानन्‍द, मृषानन्‍द, स्‍तेयानन्‍द और परिग्रहानन्‍द इन चारों रौद्रध्‍यानसे रहित थे ॥56॥</p><br><p>उन्‍हें न कभी अनिष्‍ट-संयोग होता था, न कभी इष्‍ट-वियोग होता था, न कभी वेदनाजन्‍य दु:ख होता था और न वे कभी निदान ही करते थे । इस प्रकार वे चारों आर्तध्‍यानसम्‍बन्‍धी संल्‍केशसे रहित थे ॥57॥</p><br><p>गुण, पुण्‍य और सुखोंको धारण करनेवाले भगवान् अनेक गुणों की वृद्धि करते थे, नवीन पुण्‍य कर्म का संचय करते थे और पुरातन समस्‍त पुण्‍य कर्मोंके विपाकका अनुभव करते थे ॥58॥</p><br><p>अनुराग से भरे हुए देव, विद्याधर और भूमिगोचरी मानव सदा उनकी सेवा किया करते थे, उन्‍होंने इस लोकसम्‍बन्‍धी समस्‍त आरम्‍भ दूर कर दिये थे, और वे सर्व सम्‍पदाओंसे परिपूर्ण थे ॥59॥</p><br><p>वे मनुष्‍य तथा देवोंमें होनेवाले काम-भोगोंमें, न्‍यायपूर्ण अर्थमें तथा हितकारी धर्म में श्रेष्‍ठ सुख को प्राप्‍त हुए थे ॥60॥       </p><br><p>वे दिव्‍य अंगराग, माला, वस्‍त्र और आभूषणोंसे सुशोभित, सुन्‍दर, समान अवस्‍थावाली तथा स्‍वेच्‍छासे प्राप्‍त हुई स्त्रियों के साथ रमण करते थे ॥61॥</p><br><p>समान प्रेमसे संतोषित दिव्‍य लक्ष्‍मी और मानुष्‍य लक्ष्‍मी दोनों ही उन्‍हें सुख पहुँचाती थीं सो ठीक ही है क्‍योंकि मध्‍यस्‍थ मनुष्‍य किसे प्‍यारा नहीं होता ? ॥62॥ </p><br><p>संसार में सुख वही था जो इनके इन्द्रियगोचर था, क्‍योंकि स्‍वर्ग में भी जो सारभूत वस्‍तु थी उसे इन्‍द्र इन्‍हींके लिए सुरक्षित रखता था ॥63॥</p><br><p>संसार से विरक्‍त हो गये सो ठीक ही है क्‍योंकि निकट भव्‍यपना इसीको कहते हैं ॥64॥</p><br><p>भगवान् ने विचार किया कि अल्‍प सुखकी इच्‍छा रखनेवाले बुद्धिमान् मानव, इस विषयरूपी मांस में क्‍यों लम्‍पट हो रहे हैं । यदि ये संसार के प्राणी मछलीके समान आचरण न करें तो इन्‍हें पापरूपी वंसीका साक्षात्‍कार न करना पड़े ॥65॥</p><br><p>जो परम चातुर्यको प्राप्‍त नहीं हैं ऐसा मूर्ख प्राणी भले ही अहितकारी कार्योंमें लीन रहे परन्‍तु मैं तो तीन ज्ञानों से सहित हूँ फिर भी अहितकारी कार्योंमें कैसे लीन हो गया ? ॥66॥</p><br><p>जब तक यथेष्‍ट वैराग्‍य नहीं होता और यथेष्‍ट सम्‍यग्‍ज्ञान नहीं होता तब तक आत्‍माकी स्‍वस्‍वरूपमें स्थिरता कैसे हो सकती है ? और जिसके स्‍वस्‍वरूपमें स्थिरता नहीं है उसके सुख कैसे हो सकता है ? ॥67॥</p><br><p>राज्‍य करते हुए जब उन्‍हें उन्‍तीस लाख पूर्व और बारह पूर्वांग बीत चुके तब अपनी आत्‍मामें उन्‍होंने पूर्वोक्‍त विचार किया ॥68॥</p><br><p>उसी समय सारस्‍वत आदि समस्‍त लौकान्तिक देवों ने अच्‍छे-अच्‍छे स्‍तोत्रों द्वारा उनकी स्‍तुति की, देवों ने उनका अभिषेक किया और उन्‍होंने उनकी अभय नामक पालकी उठाई ॥69॥</p><br><p>इस प्रकार भगवान् सुमतिनाथ ने वैशाख सुदी नवमीके दिन मघा नक्षत्र में प्रात:काल के समय सहेतुक वन में एक हजार राजाओं के साथ वेला का नियम लेकर दीक्षा धारण कर ली । संयमके प्रभाव से उसी समय मन:पर्ययज्ञान उत्‍पन्‍न हो गया ॥70–71॥</p><br><p>दूसरे दिन वे भिक्षाके लिए सौमनस नामक नगर में गये । वहाँ सुवर्ण के समान कान्ति के धारक पद्म राजा ने  पडगाह कर आहार दिया तथा स्‍वयं प्रतिष्‍ठा प्राप्‍त की ॥72॥</p><br><p>उन्‍होंने सर्वपाप की निवृत्ति रूप सामायिक संयम धारण किया था, वे मौन से रहते थे, उनके समस्‍त पाप शान्‍त हो चुके थे, वे अत्‍यन्‍त सहिष्‍णु-सहनशील थे और जिसे दूसरे लोग नहीं सह सकते ऐसे तपको बड़ी सावधानीके साथ तपते थे ॥73॥</p><br><p>उन्‍होंने छद्मस्‍थ रहकर बीस वर्ष बिताये । तदनन्‍तर उसी सहेतुक वन में प्रियंगु वृक्ष के नीचे दो दिनका उपवास लेकर योग धारण किया ॥74॥</p><br><p>और चैत्र शुक्‍ल एकादशी के दिन जब सूर्य पश्चिम दिशाकी ओर ढल रथा था तब केवलज्ञान उत्‍पन्‍न किया ॥75॥</p><br><p>देवों ने उनके ज्ञान-कल्‍याणक की पूजा की । सप्‍त ऋद्धियोंके धारक अमर आदि एक सौ सोलह गणधर निरन्‍तर सम्‍मुख रह कर उनकी पूजा करते थे, दो हजार चार सौ पूर्वधारी निरन्‍तर उनके साथ रहते थे, वे दो लाख चौअन हजार तीन सौ पचास शिक्षकों से सहित थे, ग्‍यारह हजार अवधिज्ञानी उनकी पूजा करते थे, तेरह हजार केवलज्ञानी उनकी स्‍तुति करते थे, आठ हजार चार सौ विक्रिया ऋद्धि के धारण करनेवाले उनका स्‍तवन करते थे, दश हजार चार सौ मन:पर्ययज्ञानी उन्‍हें घेरे रहते थे, और दश हजार चार सौ पचास वादी उनकी वंदना करते थे, इस प्रकार सब मिलाकर तीन लाख बीस हजार मुनियों से वे सुशोभित हो रहे थे ॥76– 80॥</p><br><p>अनन्‍तमती आदि तीन लाख तीस हजार आर्यिकाएँ उनकी अनुगामिनी थीं, तीन लाख श्रावक उनकी पूजा करते थे, पाँच लाख श्राविकाएँ उनके साथ थीं ॥81॥</p><br><p>असंख्‍यात देव-देवियों और संख्‍यात तिर्यंचोसे वे सदा घिरे रहते थे । इस प्रकार देवों के द्वारा पूजित हुए भगवान् सुमतिनाथ ने अठारह क्षेत्रों में विहार कर भव्‍य जीवों के लिए उपदेश दिया था । जिस प्रकार अच्‍छी भूमिमें बीज बोया जाता है और उससे महान् फलकी प्राप्ति होती हैउसी प्रकार भगवान् ने प्रशस्‍त अप्रशस्‍त सभी भाषाओंमें भव्‍य जीवों के लिए दिव्‍य ध्‍वान रूपी बीज बोया था और उससे भव्‍य जीवों को रत्‍नत्रयरूपी महान् फलकी प्राप्ति हुई थी ॥82– 83॥</p><br><p>   	अन्‍त में जब उसकी आयु एक मासकी रह गई तब उन्‍होंने विहार करना बन्‍द कर सम्‍मेदगिरि पर एक हजार मुनियों के साथ प्रतिमायोग धारण कर लिया और वहीं से चैत्र शुक्‍ल एकादशी के दिन मघा नक्षत्र में शाम के समय निर्वाण प्राप्‍त किया । देवों ने उनका निर्वाणकल्‍याणक किया ॥84– 85॥</p><br><p>जो पहले शत्रु राजाओं को नष्‍ट करने के लिए यमराज के दण्‍ड के समान अथवा इन्‍द्रके समान पुण्‍डरीकिणी नगरी के अधिपति राजा रतिषेण थे, फिर वैजयन्‍त विमान में अहमिन्‍द्र हुए और फिर अनन्‍त लक्ष्‍मी के धारक, समस्‍त गुणों से सम्‍पन्‍न तथा कृतकृत्‍य सुमतिनाथ तीर्थंकर हुए वे तुम सबको सिद्धि प्रदान करें ॥86॥</p><br><p>जो भगवान् स्‍वर्गावतरणके समय गर्भकल्‍याणके उत्‍सवमें ‘सद्योजात’ कहलाये, जन्‍माभिषेकके समय इन्‍द्रों के व्रजसे विरचित आभूषणोंसे सुशोभित होकर ‘वाम’ कहलाये, दीक्षा- कल्‍याणके समय ‘अघोर’ कहलाये, केवलज्ञान की प्राप्‍ति होने पर ‘ईशान’ कहलाये और निर्वाण होने पर ‘तत्‍पुरूष’ कहलाये ऐसे रागद्वेश रहित अतिशय पूज्‍यभगवान् सुमतिनाथका शान्‍तिके लिए हे ! आश्रय ग्रहण करो ॥87॥</p><br></div><hr class=type_7>
<div class=gatha>पर्व - 52</div>
<div class=arth><b><font color=darkmagenta>अन्वयार्थ : </font></b><p>	 कमल दिन में ही फूलता है, रातमें बन्‍द हो जाता है अत: उसमें स्थिर न रह सकनेके कारण जिस प्रकार प्रभा की शोभा नहीं होती और इसीलिए उसनें कमल को छोड़कर जिनका आश्रय ग्रहण किया था उसी प्रकार लक्ष्‍मी ने भी कमल को छोड़कर जिनका आश्रय लिया था वे पद्मप्रभ स्‍वामी हम सबकी रक्षा करें ॥1॥</p><br><p>	दूसरे धातकीखण्‍डद्वीप के पूर्व विदेहक्षेत्र में सीता नदी के दक्षिण तट पर वत्‍स देश है । उसके सुसीमा नगर में महाराज अपराजित राज्‍य करते थे । महाराजअपराजित वास्‍तव में अपराजित थे क्‍योंकि उन्‍हें शत्रु कभी भी नहीं जीत सकते थे और उन्‍होंने अन्‍तरंग तथा बहिरंग के सभी शत्रुओं को जीत लिया था ॥2–3॥</p><br><p>	वह राजा कुटिल मनुष्‍यों को अपने पराक्रम से ही जीत लेता था अत: बाहुबलसे सुशोभित उस राजा की सप्‍तांग सेना केवल बाह्य आडम्‍बर मात्र थी ॥4॥</p><br><p>	उसके सत्‍यसे मेघ किसानोंकी इच्‍छानुसार बरसते थे और वर्ष के आदि, मध्‍य तथा अन्‍त में बोये जानेवाले सभी धान्‍य फल प्रदान करते थे ॥5॥</p><br><p>	उसके दानके कारण दारिद्रय शब्‍द आकाशके फूलके समान हो रहा था और पृथिवी पर पहले जिन मनुष्‍योंमें दरिद्रता थी वे अब कुबेरके समान आचरण करने लगे थे ॥6॥</p><br><p>	जिस प्रकार उत्‍तम खेतमें बोये हुए बीज सजातीय अन्‍य बीजोंको उत्‍पन्‍न करते हैं उसी प्रकार उस राजा के उक्‍त तीनों महान् गुण सजातीय अन्‍य गुणोंको उत्‍पन्‍न करते थे ॥7॥</p><br><p>	इस राजाकी रूपादि सम्‍पत्ति अन्‍य मनुष्‍यों के समान इसे कुमार्ग में नहीं ले गई थी सो ठीक ही है क्‍योंकि वृक्षोंको उखाडने वाला क्‍या मेरू पर्वतको भी कम्‍पित करने में समर्थ है ? ॥8॥</p><br><p>	वह राजा राजाओं के योग्‍य सन्‍धि विग्रहादि छह गुणों से सुशोभित था और छह गुण उससे सुशोभित थे । उसका राज्‍य दूसरोंके द्वारा घर्षणीय – तिरस्‍कार करने के योग्‍य नहीं था पर वह स्‍वयं दूसरोंका घर्षक – तिरस्‍कार करने वाला था ॥9॥</p><br><p>	इस प्रकार अनेक भावोंमें उपार्जित पुण्‍य कर्म के उदय से प्राप्‍त तथा अनेक मित्रों में बटे हुए राज्‍य का उसने चिरकाल तक उपभोग किया ॥10॥</p><br><p>	तदनन्‍तर वह विचार करने लगा कि इस संसार में समस्‍त पर्याय क्षणभंगुर हैं, सुख पर्यायोंके द्वारा भोगा जाता है और कारणका विनाश होने पर कार्यकी स्थिति कैसे हो सकती है ? ॥11॥</p><br><p>	इस प्रकार ऋजुसूत्र नयसे सब पदार्थों को भंगुर स्‍मरण करते हुए उस राजा ने  अपने आत्‍माको वश करनेवाले सुमित्र पुत्र के लिए राज्‍य दे दिया, वन में जाकर पिहितास्‍त्रव जिनेन्‍द्र को दीक्षा – गुरू बनाया, ग्‍यारह अंगोंका अध्‍ययन कर तीर्थंकर प्रकृति का बन्‍ध किया और आयु के अन्‍त में समाधिमणके द्वारा शरीर छोड़कर अत्‍यन्‍त रमणीय ऊर्ध्‍वग्रैवेयक के प्रीतिंकर विमान में अहमिन्‍द्र पद प्राप्‍त किया ॥12–14॥</p><br><p>	इकतीस सागर उसकी आयु थी, दो हाथ ऊँचा शरीर था, शुल्‍क लेश्‍या थी, चार सौ पैंसठ दिन में श्‍वासोच्‍छवास ग्रहण करता था, इकतीस हजार वर्ष बाद मानसिक आ‍हारसे संतुष्‍ट होता था, अपने तेज, बल तथा अवधि- ज्ञान से सप्‍तमी पृथिवीको व्‍याप्‍त करता था और वहीं तक उसकी विकियाऋद्धि थी । इस प्रकार अहमिन्‍द्र सम्‍बन्‍धी सुख उसे प्राप्‍त थे । आयु के अन्‍त में जब वह वहां से चय कर पृथिवी पर अवतार लेने के लिए उद्यत हुआ ॥15–17॥</p><br><p>	 तब इसी जम्‍बूद्वीप की कौशाम्‍बी नगरी में इक्ष्‍वाकुवंशी काश्‍यपगोत्री धरण नाम का एक बडा राजा था । उसकी सुसीमा नाम की रानी थी जो रत्‍नवृष्‍टि आदि अतिशयों से सम्‍मानित थी । माघकृष्‍ण षष्‍ठी के दिन प्रात: काल के समय जब चित्रा नक्षत्र और चन्‍द्रमा का संयोग हो रहा था तब रानी सुसीमाने हाथी आदि सोलह स्‍वप्‍न देखनेके बाद मुख में प्रवेश करता हुआ एक हाथी देखा । पतिसे स्‍वप्‍नों का फल जानकर बहुत ही हर्षित हुई ॥18–20॥</p><br><p>कार्तिक मास के कृष्‍णपक्ष की त्रयोदशीके दिन त्‍वष्‍टृ योग में उसने लाला कमल की कलिकाके समान कान्‍तिवाले अपराजित पुत्रको उत्‍पन्‍न किया ॥21॥</p><br><p>	इस पुत्रकी उत्‍पत्ति होते ही गुणों की उत्‍पत्ति हुई, दोष समूह नाश हुआ और हर्ष से प्राणियोंका शोक शान्‍त हो गया ॥22॥</p><br><p>	स्‍वर्ग और मोक्ष का मार्ग चलानेवाले भगवान् के उत्‍पन्‍न होते ही मोहरूपी शत्रु कान्‍तिरहित हो गया तथा ‘अब मैं नष्‍ट हुआ’ यह सोचकर काँपने लगा ॥23॥</p><br><p>उस समय विद्वानोंमें निम्‍न प्रकार का वार्तालाप हो रहा था कि जब भगवान् सबको प्रबुद्ध करेंगे तब बहुतसे लोग मोह – निद्राको छोड़ देवेंगे, प्राणियोंका जन्‍मजात विरोध नष्‍ट हो जावेगा, लक्ष्‍मी विकास को प्राप्‍त होगी और कीर्ति तीनों जगत् में फैल जावेगी ॥24–25॥</p><br><p>उसी समय इन्‍द्रों ने मेरू पर्वत पर, ले जाकर क्षीरसागरके जलसे उनका अभिषेक किया, हर्ष से पद्मप्रभ नाम रक्‍खा, स्‍तुति की, तदनन्‍तर महाकान्‍तिमान् जिन – बालक को वापिस लाकर माताकी गोद में रक्‍खा, हर्षित होकर नृत्‍य किया और फिर स्‍वर्ग की ओर प्रस्‍थान किया ॥26–27॥</p><br><p> चन्‍द्रमा के समान उनके बाल्‍यकाल की सब बड़े हर्ष से प्रशंसा करते थे सो ठीक ही है क्‍योंकि जो सबको आह्लादित कर वृद्धि को प्राप्‍त होता है उससे कौन पराड्.मुख रहता है ? ॥28॥</p><br><p>भगवान् पद्मप्रभके शरीर की जैसी सुन्‍दरता थी वैसी सुन्‍दरता न तो शरीर रहित कामदेवमें थी और न अन्‍य किसी मनुष्‍यमें भी । यथार्थमें उनकी सुन्‍दरताकी किसीसे उपमा नहीं दी जा सकती थी ॥29॥</p><br><p>इसी प्रकार उनके रूपका भी पृथक् पृथक् वर्णन नहीं करना चाहिये क्‍योंकि जो जो गुण उनमें विद्यमान थे विद्वान् लोग उन गुणों की अन्‍य मनुष्‍योंमें रहनेवाले गुणों के साथ उपमा नहीं देते थे ॥30॥</p><br><p>स्त्रियाँ पुरूषोंकी इच्‍छा करती हैं और पुरूष स्त्रियोंकी इच्‍छा करते हैं परन्‍तु उन पद्मप्रभकी, स्त्रियाँ और पुरूष दोनों ही इच्‍छा करते थे सो ठीक ही है । क्‍योंकि जिनका भाग्‍य अल्‍प है वे इनके सौभाग्‍य को नहीं पा सकते हैं ॥31॥</p><br><p>जिस प्रकार मत्‍त भौरोंकी पंक्‍ति आममंजरीमें परम संतोषको प्राप्‍त होती है उसी प्रकार सब मनुष्‍यों की दृष्‍टि उनके शरीर में ही परम संतोष प्राप्‍त करती थी ॥32॥ </p><br><p>हम तो ऐसा समझते हैं कि समस्‍त इन्द्रियों के सुख यदि उन पद्मप्रभ भगवान् में पूर्णताको प्राप्‍त नहीं थे तो फिर अण्‍प पुण्‍य के धारक दूसरे किन्‍हीं भी मनुष्‍योंमें पूर्णताको प्राप्‍त नहीं हो सकते थे ॥33॥</p><br><p>जब सुमतिनाथ भगवान् की तीर्थ परम्‍पराके नब्‍बे हजार करोड़ सागर बीत गये तब भगवान् पद्मप्रभ उत्‍पन्‍न हुए थे ॥34॥</p><br><p>तीस लाख पूर्व उनकी आयु थी, दो सौ पचास धनुष ऊँचा शरीर था और देव लोग उनकी पूजा करते थे । उनकी आयु का जव एक चौथाई भाग बीत चुका तब उन्‍होंने एकछत्र राज्‍य प्राप्‍त किया । उनका वह राज्‍य क्रमप्राप्‍त था – वंश – परम्‍परासे चला आ रहा था सो ठीक ही है क्‍योंकि सज्‍जन मनुष्‍य उस राज्‍यकी इच्‍छा नहीं करते हैं जो अन्‍य रीतिसे प्राप्‍त होता है ॥35–36॥</p><br><p>जब भगवान् पद्मप्रभको राज्‍यपट्ट बाँधा गया तब सबको ऐसा हर्ष हुआ मानो मुझे ही राज्‍यपट्ट बाँधा गया हो । उनके देशमें आठों महाभय समूल नष्‍ट हो गये थे ॥37॥</p><br><p>दरिद्रता दूर भाग गई, धन स्‍वच्‍छदन्‍तासे बढ़ने लगा, सब मंगल प्रकट हो गये और सब सम्‍पदाओं का समागम हो गया ॥38॥</p><br><p>उस समय दाता लोग कहा करते थे कि किस मनुष्‍य को किस पदार्थ की इच्‍छा है और याचक लोग कहा करते थे कि किसीको किसी पदार्थ की इच्‍छा नहीं है ॥39॥</p><br><p>इस प्रकार जब भगवान् पद्मप्रभको राज्‍य प्राप्‍त हुआ तब संसार मानो सोने से जाग पड़ा सो ठीक ही है क्‍योंकि राजाओं का राज्‍य वही है जो प्रजाको सुख देनेवाला हो ॥40॥</p><br><p>जब उनकी आयु सोलह पूर्वांग कम लाख पूर्व की रह गई तब किसी समय दरवाजे पर बँधे हुए हाथीकी दशा सुनने से उन्‍हें अपने पूर्व भवोंका ज्ञान हो गया और तत्‍त्‍वोंके स्‍वरूप को जाननेवाले वे संसार को इस प्रकार धिक्‍कार देने लगे । वे पाप तथा दु:खोंको देनेवाले काम-भोगोंमें विरक्‍त हो गये । वे विचारने लगे कि इस संसार में ऐसा कौन-सा पदार्थ है जिसे मैंने देखा न हो, छुआ न हो, सूँघा न हो, सुना न हो, और खाया न हो जिससे वह नयेके समान जान पड़ता है ॥41–43॥</p><br><p>यह जीव अपने पूर्वभवोंमें जिन पदार्थोका अनन्‍त बार उपभोग कर चुका है उन्‍हें ही बार-बार भोगता है अत: अभिलाषा रूप सागरके बीच पड़े हुए इस जीवसे क्‍या कहा जावे ? ॥44॥</p><br><p>घातिया कर्मोंके नष्‍ट होने पर इसके केवलज्ञानरूपी उपयोग में जब तक सारा संसार नहीं झलकने लगता तब तक मिथ्‍यात्‍व आदिसे दूषित इन्द्रियों के विषयों से इसे तृप्ति नहीं हो सकती ॥45॥</p><br><p>यह शरीर रोगरूपी साँपोंकी वामी है तथा यह जीव देख रहा है कि हमारे इष्‍टजन इन्‍हीं रोगरूपी साँपोंसे काटे जाकर नष्‍ट हो रहे हैं फिर भी यह शरीर में अविनाशी मोह कर रहा है यह बड़ा आश्‍चर्य है । क्‍या आज तक कहीं किसी जीवने आयु के साथ सहवास किया है ? अर्थात् नहीं किया ॥46–47॥</p><br><p>जो हिंसादि पाँच पापोंको धर्म मानता है, और इन्द्रिय तथा पदार्थ के सम्‍बन्‍धसे होनेवाले सुख को सुख हिंसादि पाँच पापोंको धर्म मानता है, और इन्द्रिय तथा पदार्थ के सम्‍बन्‍धसे होनेवाले सुख को सुख  समझता है उसी विपरीतदर्शी मनुष्‍य के लिए यह संसार रूचता है - अच्‍छा मालूम होता है ॥48॥</p><br><p>जिस कार्यसे पाप और पुण्‍य दोनों उपलेपोंका नाश हो जाता है, विद्वानोंको सदा उसीका ध्‍यान करना चाहिये, उसीका आचरण करना चाहिये और उसीका अध्‍ययन करना चाहिये ॥49॥</p><br><p>इस प्रकार संसार, शरीर और भोग इन तीनोंके वैराग्‍यसे जिन्‍हें आत्‍मज्ञान उत्‍पन्‍न हुआ है, लौकान्तिक देवों ने जिनका उत्‍साह बढ़ाया है और चतुर्निकाय देवों ने जिनके दीक्षा-कल्‍याणकका अभिषेकोत्‍सव किया है ऐसे भगवान् पद्मप्रभ, निवृत्ति नाम की पालकी पर सवार होकर मनोहर नाम के वन में गये और वहाँ वेला का नियम लेकर कार्तिक कृष्‍ण त्रयोदशीके दिन शाम के समय चित्रा नक्षत्र में एक हजार राजाओं के साथ आदर पूर्वक उन्‍होंने शिक्षाके समान दीक्षा धारण कर ली ॥50–52॥</p><br><p>जिन्‍हें मन:पर्ययज्ञान उत्‍पन्‍न हो गया है ऐसे विद्वानोंमें श्रेष्‍ठ पद्मप्रभ स्‍वामी दूसरे दिन चर्याके लिए वर्धमान नामक नगर में प्रविष्‍ट हुए ॥53॥</p><br><p>शुक्‍ल कान्ति के धारक राजा सोमदत्‍तने उन्‍हें दान देकर पंचाश्‍चर्य प्राप्‍त किये सो ठीक ही है क्‍योंकि पात्रदानसे क्‍या नहीं होता है ? ॥54॥</p><br><p>	शुभ आस्‍त्रवोंसे पुण्‍यका संचय, गुप्ति, समिति, धर्म, अनुप्रेक्षा, परिषह-जय तथा चारित्र इन छह उपायों से कर्म समूह का संवर और तपके द्वारा निर्जरा करते हुए उन्‍होंने छद्मस्‍थ अवस्‍थाके छह माह मौन से व्‍यतीत किये । तदनन्‍तर क्षपकश्रेणी पर आरूढ़ होकर उन्‍होंने चार घातिया कर्मों का नाश किया तथा चैत्र शुक्‍ल पौर्णमासीके दिन जब कि सूर्य मध्‍याह्णसे कुछ नीचे ढल चुका था तब चित्रा नक्षत्र में उन पर कल्‍याणकारी भगवान् ने केवलज्ञान प्राप्‍त किया ॥55–57॥</p><br><p>	उसी समय इन्‍द्रों ने आकर उनकी पूजा की । जगत् का हित करनेवाले भगवान्, वज्र चामर आदि एक सौ दश गणधरोंसे सहित थे, दो हजार तीन सौ पूर्वधारियों से युक्‍त थे, दो लाख उनहत्‍तर हजार शिक्षकों से उपलक्षित थे, दश हजार अवधिज्ञानी और बारह हजार केवलज्ञानी उनके साथ थे, सौलह हजार आठ सौ विक्रिया ऋद्धि के धारकों से समृद्ध थे, दश हजार तीन सौ मन:पर्ययज्ञानी उनकी सेवा करते थे, और नौ हजार छह सौ श्रेष्‍ठ वादियों से युक्‍त थे, इस प्रकार सब मिलाकर तीन लाख तीस हजार मुनि सदा उनकी स्‍तुति करते थे । रात्रिषेणाको आदि लेकर चार लाख बीस हजार आर्यिकाएँ सब ओरसे उनकी स्‍तुति करतीं थीं । तीन लाख श्रावक, पाँच लाख श्राविकाएँ, असंख्‍यात देव-देवियाँ और संख्‍यात तिर्यंच उनके साथ थे ॥58– 64॥</p><br><p>	इस प्रकार धर्मोपदेशके द्वारा भव्‍य जीवों को मोक्षमार्ग में लगाते और पुण्‍यकर्म के उदय से धर्मात्‍मा जीवों को सुख प्राप्‍त कराते हुए भगवान् पद्मप्रभ सम्‍मेद शिखर पर पहुँचे । वहाँ उन्‍होंने एक माह तक ठहर कर योग-निरोध किया तथा एक हजार राजाओं के साथ प्रतिमायोग धारण किया ॥65– 66॥</p><br><p>	तदनन्‍तर फाल्‍गुन कृष्‍ण चतुर्थीके दिन शाम के समय चित्रा नक्षत्र में उन्‍होंने समुच्छिन्‍न–क्रिया प्रतिपाती नामक चतुर्थ शुक्‍ल ध्‍यान के द्वारा कर्मों का नाश कर निर्वाण प्राप्‍त किया । उसी समय इन्‍द्र आदि देवों ने आकर उनके निर्वाण-कल्‍याणक की पूजा की ॥67– 68॥	</p><br><p>सेवा करने योग्‍य क्‍या है ? कमलों को जीत लेनेसे लक्ष्‍मी ने भी जिन्‍हें अपना स्‍थान बनाया है ऐसे इन्‍हीं पद्मप्रभ भगवान् के चरणयुगल सेवन करने योग्‍य हैं । सुनने योग्‍य क्‍या है ? सब लोगों को विश्‍वास उत्‍पन्‍न करानेवाले इन्‍हीं पद्मप्रभ भगवान् के सत्‍य वचन सुननेके योग्‍य हैं, और ध्‍यान करने योग्‍य क्‍या है ? अतिशय निर्मल इन्‍हीं पद्मप्रभ भगवान् के दिग्दिगन्‍त तक फैले हुए गुणों के समूह का ध्‍यान करना चाहिये इस प्रकार उक्‍त स्‍तुतिके विषयभूत भगवान् पद्मप्रभ तुम सबकी रक्षा करें ॥69॥</p><br><p>जो पहले सुसीमा नगरी के अधिपति, शत्रुओं के जीतनेवाले, अपराजित नाम के लक्ष्‍मी-सम्‍पन्‍न राजा हुए, फिर तप धारण कर ती‍र्थंकर नाम-कर्म का बन्‍ध करते हुए अन्तिम ग्रैवेयकमें अहमिन्‍द्र हुए और तदनन्‍तर कौशाम्‍बी नगरी में अनन्‍तगुणों से सहित, इक्ष्‍वाकुवंशके अग्रणी, निज-परका कल्‍याण करनेवाले छठवें तीर्थंकर हुए वे पद्मप्रभ स्‍वामी सब लोगोंका कल्‍याण करें ॥70॥</p><br></div><hr class=type_7>
<div class=gatha>पर्व - 53</div>
<div class=arth><b><font color=darkmagenta>अन्वयार्थ : </font></b><p>जिन्‍होंने जीवाजीवादि तत्‍त्‍वोंको सत्‍तव असत्‍त्‍व आदि किसी एक रूप से निश्चित नहीं किया है फिर भी उनके जानकार वही हैं ऐसे सुपार्श्‍वनाथ भगवान् मेरे गुरू हों ॥1॥</p><br><p>धातकीखण्‍डके पूर्व विदेह क्षेत्र में सीता नदी के उत्‍तर तट पर सुकच्‍छ नाम का देश है । उसके क्षेमपुर नगर में नन्दिषेण नाम का राजा राज्‍य करता था ॥2॥</p><br><p>वह राजा बुद्धि और पराक्रम से युक्‍त था, उसके अनुचर सदा उसमें अनुराग रखते थे, यही नहीं दैव भी सदा उसके अनुकूल रहता था । इसलिए उसकी राज्‍यलक्ष्‍मी सबको सुख देनेवाली थी ॥3॥</p><br><p>उसके शरीर की न तो वैद्म लोग रक्षा करते थे और न राज्‍यकी मंत्री ही रक्षा करते थे फिर भी पुण्‍योदय से उसके शरीर और राज्‍य दोनों ही कुशलयुक्‍त थे ॥4॥</p><br><p>धर्म, अर्थ और काम ये तीनों पुरूषार्थ परस्‍परका उपकार करते हुए उसी एक राजा में स्थित थे इसलिए यह उस राजाका उपकारीपना ही था ॥5॥</p><br><p>शत्रुओं को जीतनेवाले इस राजा नन्दिषेण को जीतनेकी इच्‍छा सिर्फ इस लोक सम्‍बन्‍धी ही नहीं थी किन्‍तु समीचीन मार्गकी रक्षा करते हुए इसके परलोक के जीतनेकी भी इच्‍छा थी ॥6॥</p><br><p>इस प्रकार वह श्रीमान् तथा बुद्धिमान राजा बन्‍धुओं, मित्रों तथा सेवकोंके साथ राज्‍य-सुख का अनुभव करता हुआ शीघ्र ही विरक्‍त हो गया ॥7॥</p><br><p>वह विचार करने लगा कि यह जीव दर्शनमोह तथा चारित्रमोह इन दोनों मोहकर्म के उदय से मिली हुई मन, वचन, कायकी प्रवृत्तिसे कर्मों को बाँधकर उन्‍हींके द्वारा प्रेरित हुआ चारों गतियोंमें उत्‍पन्‍न होता है ॥8॥</p><br><p>अत्‍यन्‍त दु:खसे तरने योग्‍य इस अनादि संसार में चक्रकी तरह चिरकाल से भ्रमण करता हुआ भव्‍य प्राणी दु:खसे दूषित हुआ कदाचित कालादि लब्धियाँ पाकर अतिशय कठिन मोक्षमार्ग को पाता है फिर भी मोहित हुआ स्त्रियों आदिके साथ क्रीडा करता है । मैं भी ऐसा ही हूँ अत: कामियोंमें मुख्‍य मुझको बार-बार धिक्‍कार है ॥9–10॥</p><br><p>मैं समस्‍त कर्मों को नष्‍ट कर निर्मल हो ऊर्ध्‍वगामी बनकर सबका हित करनेवाले सर्वज्ञ-निरूपित निर्वाणलोकको नहीं प्राप्‍त हो रहा हूँ यह दु:ख की बात है ॥11॥</p><br><p>	इस प्रकार विचार कर उत्‍तम ह्णदयको धारण करनेवाले राजा नन्दिषेण ने अपने पद पर सज्‍जनोत्‍तम धनपति नामक अपने पुत्रको विराजमान किया और स्‍वयं अनेक राजाओं के साथ पाप कर्म को नष्‍ट करता हुआ बड़े हर्ष से पूज्‍य अर्हन्‍नन्‍दन मुनिका शिष्‍य बन गया ॥12–13॥</p><br><p>       तदनन्‍तर ग्‍यारह अंगका धारी होकर उसने आगममें कही हुई दर्शनविशुद्धि आदि सोलह कारण भावनाओं के द्वारा तीर्थंकर नाम-कर्म का बन्‍ध किया और आयु के अन्‍त में संन्‍यास मरण कर मध्‍यम ग्रैवेयक के सुभद्र नामक मध्‍यम विमान में अहमिन्‍द्र का जन्‍म धारण किया । वहाँ उसके शुल्‍क लेश्‍या थी, और दो हाथ ऊँचा शरीर था ॥14–15॥ </p><br><p>	चार सौ पाँच दिन में श्‍वास लेता था और सत्‍ताईस हजार वर्ष बाद आहार ग्रहण करता था ॥16॥</p><br><p>	उसकी विक्रिया ऋद्धि, अवधिज्ञान, बल और कान्‍ति सप्‍तमी पृथिवी तक थी तथा सत्‍ताईस सागर उसकी आयु थी । इस प्रकार समस्‍त सुख भोगकर आयु के अन्‍त में वह पृथिवी तल पर अवतीर्ण होनेको हुआ तब इस जम्‍बूद्वीप के भारतवर्ष सम्‍बन्‍धी काशी देशमें बनारस नाम की नगरी थी । उसमें सुप्रतिष्‍ठ महाराज राज्‍य करते थे । सुप्रतिष्‍ठका जन्‍म भगवान् वृषभदेव के इक्ष्‍वाकु – वंश में हुआ था । उनकी रानी का नाम था पृथिवीषेणा था । रानी पृथिवाषेणाके घर के आंगन में देवरूपी मेघोंने छह माह तक उत्‍कृष्‍ट रत्‍नों की वर्षा की थी । उसने भाद्रपद शुल्‍क षष्‍ठी के दिन विशाखा नक्षत्र में सोलह शुभ स्‍वप्‍न देखकर मुख में प्रवेश करता हुआ एक हाथी देखा । उसी समय वह अहमिन्‍द्र रानी के गर्भ में आया । पतिके मुखसे स्‍वप्‍नों का फल जानकर रानी पृथिवीषेणा बहुत ही हर्षित हुई । तदनन्‍तर ज्‍येष्‍ठशुल्‍क द्वादशी के दिन अग्निमित्र नामक शुभयोग में उसने ऐरावत हाथी के समान उन्‍नत और बलवान् अहमिन्‍द्र को पुत्र रूप से उत्‍पन्‍न किया ॥17–22॥</p><br><p>	इन्‍द्रों ने सुमेरू पर्वत के मस्‍तक पर उसका जन्‍मकालीन महोत्‍सव किया, उसके चरणोंमें अपने मुकुट झुकाये और ‘सुपार्श्‍व’ ऐसा नाम रक्‍खा ॥23॥</p><br><p>	पद्मप्रभ जिनेन्‍द्र के बाद नौ हजार करोड़ बीत जानेपर भगवान् सुपार्श्‍वनाथका जन्‍म हुआ था । उनकी आयु भी इसी अन्‍तराल में सम्मिलित थी ॥24॥</p><br><p>	उनकी आयु बीस लाख पूर्व की थी, और शरीर की ऊँचाई दो सौ धनुष थी, वे अपनी कान्ति से चन्‍द्रमा को लज्जित करते थे । इस तरह उन्‍होंने यौवन – अवस्‍था प्राप्‍त की ॥25॥</p><br><p>	जब उनके कुमार – काल के पाँच लाख पूर्व व्‍यतीत हो गये तब उन्‍होंने दानीकी भाँति धनका त्‍याग करने के लिए साम्राज्‍य स्‍वीकार किया ॥26॥</p><br><p>	उस समय इन्‍द्र शुश्रूषा आदि बुद्धि के आठ गुणों से श्रेष्‍ठ, सर्वशास्‍त्रोंमें निपुण झुण्‍डके झुण्‍ड नटों को, देखने योग्‍य तथा नृत्‍य करने में निपुण नर्तकोंको, उत्‍तम कण्‍ठवाले गायकोंको, श्रवण करने योग्‍य साढ़ेसात प्रकार के वादित्र – वादकों को, हास्‍य – विनोद करने में चतुर, अनेक विद्याओं और कलाओंमें निपुण अन्‍य अनेक मनुष्‍योंको, ऐसे ही गुणों से सहित अनेक स्त्रियोंको तथा गन्‍धर्वोंकी श्रेष्‍ठ सेना को बुलाकर अनेक प्रकार के विनोदोंसे भगवान् को सुख पहुँचाता था ॥27–29॥</p><br><p>	इसी प्रकार चक्षु और कर्णके सिवाय शेष तीन इन्द्रियों के उत्‍कृष्‍ट विषयों से भी इन्‍द्र, भगवान् को निरन्‍तर सुखी रखता था । यथार्थमें संसार में सुख वही था जिसका कि भगवान् सुपार्श्‍वनाथ उपभोग करते थे ॥30॥</p><br><p>	प्रशस्‍त नाम-कर्म के उदय से उनके नि:स्‍वेदत्‍व आदि आठ अतिशय प्रकट हुए थे, वे सर्वप्रिय तथा सर्वहितकारी वचन बोलते थे, उनका व्‍यापाररहित अतुल्‍य बल था, वे सदा प्रसन्‍न रहते थे, उनकी आयु अनपवर्त्‍य थी – असमयमें कटनेवाली नहीं थी, गुण, पुण्‍य और सुख रूप थे, उनका शरीर कल्‍याणकारी था, वे मति, श्रुत और अवधि इन तीन ज्ञानों से सहित थे, प्रियंगुके पुष्‍पके समान उनकी कान्‍ति थी, उनके अशुभ कर्म का अनुभाग अत्‍यन्‍त मन्‍द था, शुभ कर्म का अनुभाग अत्‍यन्‍त उत्‍कृष्‍ट था, उनका कण्‍ठ मानो मोक्ष – स्‍वर्ग तथा मानवोचित ऐश्‍वर्यकी कण्‍ठीसे ही सुशोभित था । उनके चरणोंमें नखों में समस्‍त इन्‍द्रों के मुखकमल प्रतिविम्बित हो रहे थे, इस प्रकार लक्ष्‍मी को धारण करनेवाले प्रकृष्‍टज्ञानी भगवान् सुपार्श्‍वनाथ अगाध संतोषसागरमें वृद्धि को प्राप्‍त हो रहे थे ॥31–34॥</p><br><p>	जिनके प्रत्‍याख्‍यानावरण और संज्‍वलन सम्‍बन्‍धी क्रोध, मान, माया लोभ इन आठ कषायोंका ही केवल उदय रह जाता है ऐसे सभी तीर्थंकरोंके अपनी आयु के प्रारम्भिक आठ वर्ष के बाद देश – संयम हो जाता है ॥35॥ </p><br><p>      इसलिए यद्यपि उनके भोगोंपभोगकी वस्‍तुओंकी प्रचुरता थी तो भी वे अपनी आत्‍माको अपने वश रखते थे, उनकी वृत्ति नियमित थी तथा असंख्‍यातगुणी निर्जरा काकारण थी ॥36॥</p><br><p>	जब उनकी आयु बीस पूर्वागं कम एक लाख पूर्व की रह गई तब किसी समय ऋतु का परिवर्तन देखकर वे ‘समस्‍त पदार्थ नश्‍वर हैं’ ऐसा चिन्‍तवन करने लगे ॥37॥</p><br><p>	उनके निर्मल सम्‍यग्ज्ञान रूपी दर्पणमें काललब्‍धि के कारण समस्‍त राज्‍य - लक्ष्‍मी छायाकी क्रीडा के समान नश्‍वर जान पड़ने लगी ॥38॥</p><br><p>	मैं नहीं जान सका कि यह राज्‍यलक्ष्‍मी इसी प्रकार शीघ्र ही नष्‍ट हो जानेवाली तथा मायासे भरी हुई है । मुझे धिक्‍कार हो, धिक्‍कार हो । सचमुच ही जिनके चित्‍त भोगों के राग से अन्‍धे हो रहे हैं ऐसे कौन मनुष्‍य हैं जो मोहित न होते हों ॥39॥</p><br><p>	इस प्रकार भगवान् के मनरूपी सागरमें चन्‍द्रमा के समान उत्‍कृष्‍ट आत्‍मज्ञान उत्‍पन्‍न हुआ और उसी समय लौकान्‍तिक देवों ने आकर समयानुकूल पदार्थों से भगवान् की स्‍तुति की ॥40॥</p><br><p>	तदनन्‍तर भगवान् सुपार्श्‍वनाथ, देवों के द्वारा उठाई हुई मनोगति नाम की पालकी पर आरूढ़ होकर सहेतुक वन में गये और वहाँ ज्‍येष्‍ठशुल्‍क द्वादशी के दिन सायंकाल के समय, गर्भके विशाखा नखत्रमें वेला का नियम लेकर एक हजार राजाओं के साथ संयमी हो गये – दीक्षित हो गये । उसी समय उन्‍हें मन:पर्ययज्ञान उत्‍पन्‍न हो गया ॥41-42॥      </p><br><p>दूसरे दिन वे चर्याके लिए सोमखेट नामक नगर में गये । वहाँ सुवर्ण के समान कान्‍तिवाले महेन्‍द्रदत्‍त नाम के राजा ने  पडगाह कर देवों से पूजा प्राप्‍त की ॥43॥   </p><br><p>सुपार्श्‍वनाथ भगवान् छद्मस्‍थ अवस्‍था में नौ वर्ष तक मौन रहे । तदनन्‍तर उसी सहेतुक वन में दो दिनके उपवासका नियम लेकर वे शिरीष वृक्ष के नीचे ध्‍यानारूढ़ हुए । वहीं फाल्‍गुन <span class=comment>(?)</span> कृष्‍ण षष्‍ठी के दिन सांयकाल के समय गर्भावतारके विशाखा नक्षत्र में उन्‍हें केवलज्ञान उत्‍पन्‍न हुआ जिसमें देवों ने उनकी पूजा की ॥44–45॥ </p><br><p>	वे बलको आदि लेकर पंचानवे गुणधरोंसे सदा घिरे रहते थे, दो हजार तीस पूर्वधारियोंके अधिपति थे, दो लाख चवालीस हजार नौ सौ बीस शिक्षक उनके साथ रहते थे, नौ हजार अवधिज्ञानी उनकी सेवा करते थे, ग्‍यारह हजार केवलज्ञानी उनके सहगामी थे, पन्‍द्रह हजार तीन सौ विक्रियाऋद्धि के धारक उनकी पूजा करते थे, नौ हजार एक सौ पचास मन:पर्ययज्ञानी उनके साथ रहते थे, और आठ हजार छह सौ वादी उनकी वन्‍दना करते थे । इस प्रकार सब मिलाकर तीन लाख मुनियों के स्‍वामी थे । मीनार्याको आदि लेकर तीन लाख तीस हजार आर्यिकाएँ उनके साथ रहती थीं, तीन लाख श्रावक और पाँच लाख श्राविकाएँ उनकी पूजा करती थीं, असंख्‍यात देव – देवियाँ उनकी स्‍तुति करती थीं और संख्‍यात तिर्यंच उनकी वनदना करते थे ॥46–51॥ </p><br><p>	इस प्रकार लोगों को धर्मामृतरूपी वाणी ग्रहण कराते हुए वे पृथिवीपर विहार करते थे । अन्‍त में जब आयु का एक माह रह गया तब विहार बन्‍द कर वे सम्‍मेदशिखर पर जा पहुँचे । वहाँ एक हजार मुनियों के साथ उन्‍होंने प्रतिमा – योग धारण किया और फाल्‍गुन कृष्‍ण सप्‍तमी के दिन विशाखा नक्षत्र में सूर्योदयके समय लोकका अग्रभाग प्राप्‍त किया – मोक्ष पधारे ॥52–53॥</p><br><p>	तदनन्‍तर पुण्‍यवान् कल्‍पवासी उत्‍तम देवों ने निर्वाण – कल्‍याणक किया, तथा ‘यहाँ निर्वाण – क्षेत्र है’ इस प्रकार सम्‍मेदशिखर को निर्वाण – क्षेत्र ठहराकर स्‍वर्ग की ओर प्रयाण किया ॥54॥</p><br><p>अत्‍यन्‍त बुद्धिमान् और निपुण जिन सुपार्श्‍वनाथ भगवान् ने दु:खसे निवारण करने के योग्‍य पापरूपी बड़े भारी शत्रुओं के समूहको निष्‍क्रिय कर दिया, मौन रखकर उसके साथ युद्ध किया, कुछ काल तक समवसरणमें प्रतिष्‍ठा प्राप्‍त की, अत्‍यन्‍त दुष्‍ट दुर्वासनाको दूर किया और अन्‍त में निर्वाण की अवधि को प्राप्‍त किया, वे श्रेष्‍ठतम भगवान् सुपार्श्‍वनाथ हम सब परिचितोंको चिरकाल के लिए शीघ्र ही अपने समीपस्‍थ करें ॥55॥</p><br><p>	जो पहले भवमें क्षेमपुर नगर के स्‍वामी तथा सबके द्वारा स्‍तुति करने योग्‍य नन्‍दिषेण राजा हुए, फिर तप कर नव ग्रैवेयकोंमेंसे मध्‍यके ग्रैवेयकमें अहमिन्‍द्र हुए, तदनन्‍तर बनारस नगरी में शत्रुओं को जीतनेवाले और इक्ष्‍वाकु वंशके तिलक महाराज सुपार्श्‍व हुए वे सप्‍तम तीर्थंकर तुम सबकी रक्षा करें ॥56॥</p><br></div><hr class=type_7>
<div class=gatha>पर्व - 54</div>
<div class=arth><b><font color=darkmagenta>अन्वयार्थ : </font></b><p>      जो स्‍वयं शुद्ध हैं और जिन्‍होंने अपनी प्रभाके द्वारा समस्‍त सभाको एक वर्णकी बनाकर शुद्ध कर दी, वे चन्‍द्रप्रभ स्‍वामी हम सबकी शुद्धिके लिए हों ॥1॥</p><br><p> 	शरीर की प्रभाके समान जिनकी वाणी भी हर्षित करनेवाली तथा पदार्थों को प्रकाशित करनेवाली थी और जो आकाश में देवरूपी ताराओंसे घिरे रहते थे उन चन्‍द्रप्रभ स्‍वामीको नमस्‍कार करता हूँ ॥2॥</p><br><p>      जिनका नाम लेना भी जीवों के समस्‍त पापोंको नष्‍ट कर देना है फिर सुना हुआ उनका पवित्र चरित्र क्‍यों नहीं नष्‍ट कर देगा ? इसलिए मैं पहलेके सात भवोंसे लेकर उनका पवित्र चरित्र क्‍यों नहीं नष्‍ट कर देगा ? इसलिए मैं पहलेके सात भवोंसे लेकर उनका चरित्र कहूंगा । हे भव्‍य श्रेणिक ! तुझे उसे श्रद्धा रखकर सुनना चाहिये ॥3–4॥</p><br><p>	दान, पूजा तथा अन्‍य कारण यदि सम्‍यज्ञान से सुशोभित होते हैं तो वे मुक्‍तिके कारण होते हैं और चूँकि वह सम्‍यग्‍ज्ञान इस पुराण के सुनने से होता है अत: हितकी इच्‍छा करनेवाले पुरूषोंके द्वारा अवश्‍य ही सुननेके योग्‍य हैं ॥5॥</p><br><p>    अर्हन्‍त भगवान् ने अनुयोगोंके द्वारा जो चार प्रकार के सूक्‍त बतलाये हैं उनमें पुराण प्रथम सूक्‍त है ! भगवान् ने इन पुराणोंसे ही सुननेका क्रम बतलाया है ॥6॥</p><br><p>       धर्म, अर्थ, काम और मोक्ष पुरूषार्थका उपदेश देनेवाले भगवान् ऋषभदेव आदिके पुराणोंको जो जीभ कहती है, जो कान सुनते हैं और जो मन सोचता है वही जीभ है, वही कान है और वही मन है, अन्‍य नहीं ॥7॥</p><br><p>        इस मध्‍यम लोक में एक पुष्‍करद्वीप है । उसके बीच में मानुषोत्‍तर पर्वत है । यह पर्वत चारों ओरसे बलयके आकार गोल है तथा मनुष्‍यों के आवागमन की सीमा है ॥8॥ </p><br><p>       उसके भीतरी भाग में दो सुमेरू पर्वत हैं एक पूर्व मेरू और दूसरा पश्चिम मेरू । पूर्व मेरूके पश्चिमकी ओर विदेहक्षेत्र में सीतोदा नदी के उत्‍तर तट पर एक सुगन्‍धि नाम का बड़ा भारी देश है । जो कि योग्‍य किला, वन, खाई, खानें और बिना वोये होनेवाली धान्‍य आदि पृथिवीके गुणों से सुशोभित है ॥9-10॥   </p><br><p>	उस देशके सभी मनुष्‍य क्षत्रिय, वैश्‍य और शूद्र वर्णमें विभक्‍त थे तथा नेत्र विशेषके समान स्‍नेह से भरे हुए, सूक्ष्‍म पदार्थों को देखने वाले एवं दर्शनीय थे ॥11॥</p><br><p>       उस देशके किसान तपस्वियोंका अतिक्रमण करते थे अर्थात् उनसे आगे बढ़े हुए थे । जिस प्रकार तपस्‍वी ऋजु अर्थात् सरलपरिणामी होते हैं उसी प्रकार वहाँके किसान भी सरलपरिणामी – भोले भाले थे, जिस प्रकार तपस्‍वी धार्मिक होते हैं उसी प्रकार किसान भी धार्मिक थे – धर्मात्‍मा थे अथवा खेतीकी रक्षाके लिए धर्म – धनुषसे सहित थे, जिस प्रकार तपस्‍वी वीतदोष – दोषों से रहित होते हैं उसी प्रकार किसान भी वीतदोष – निर्दोष थे अथवा खेतीकी रक्षाके लिए दोषाएँ – रात्रियाँ व्‍यतीत करते थे, जिस प्रकार तपस्‍वी क्षुधा तृषा आदिके कष्‍ट सहन करते हैं उसी प्रकार किसान भी क्षुधा तृषा आदिके कष्‍ट सहन करते थे । इस प्रकार सादृश्‍य होने पर भी किसान तपस्वियों से आगे बढ़े हुए थे उसका कारण था कि तपस्‍वी मनुष्‍यों के आरम्‍भ सफल भी होते थे और निष्‍फल भी चले जाते थे परन्‍तु किसानोंके आरम्‍भ निश्चित रूप से सफल ही रहते थे ॥12॥</p><br><p>     वहांके सरोवर अत्‍यन्‍त निर्मल थे, सुख से उपभोग करने के योग्‍य थे, कमलोंसे सहित थे, सन्‍तापका छेद करनेवाले थे, अगाध – गहरे थे और मन तथा नेत्रोंको हरण करनेवाले थे ॥13॥</p><br><p>     वहांके खेत राजा के भाण्‍डारके समान जान पड़ते थे, क्‍योंकि जिस प्रकार राजाओं के भण्‍डार सब प्रकार के अनाजसे परिपूर्ण रहते हैं उसी प्रकार वहांके खेत भी सब प्रकार के अनाजसे परिपूर्ण रहते थे, राजाओं के भण्‍डार जिस प्रकार हमेशा सबको संतुष्‍ट करते हैं उसी प्रकार वहांके खेत भी हमेशा सबको सन्‍तुष्‍ट रखते थे, और राजाओं के भंडार जिस प्रकार सम्‍पन्‍न -सम्‍पत्ति से युक्‍त रहते हैं उसी प्रकार वहां के खेत भी धान्‍यरूपी सम्‍पत्तिसे सम्‍पन्‍न रहते थे अथवा ‘समन्‍तान् पन्‍ना: सम्‍पन्‍ना:’ सब ओरसे प्राप्‍त करने योग्‍य थे ॥14॥</p><br><p>      वहांके गाँव इतने समीप थे कि मुर्गा भी एकसे उड़ कर दूसरे पर जा सकता था, उत्‍तम थे, उनमें बहुतसे किसान रहते थे, पशु धन धान्‍य आदिसे परिपूर्ण थे । उनमें निरंतर काम – काज होते रहते थे तथा सब प्रकारसे निराकुल थे ॥15॥</p><br><p>      वे गांव दण्‍ड आदिकी बाधासे रहित होने के कारण सर्व सम्‍पत्तियों से सुशोभित थे, वर्णाश्रमसे भरपूर थे और वहीं रहने वाले लोगोंका अनुकरण करनेवाले थे ॥16॥</p><br><p>     वह देश ऐसे मार्गोंसे सहित था जिनमें जगह – जगह कंधों पर्यन्‍त पानी भरा हुआ था, अथवा जो असंचारी – दुर्गम थे, अथवा जो असंवारि – आने जानेकी रूकावटसे रहित थे । वहांके वृक्ष फलोंसे लदे हुए तथा कांटोंसे रहित थे । आठ प्रकार के भयोंमें से वहाँ एक भी भय दिखाई नहीं देता था और वहांके वन समीपवर्ती गलियों रूपी स्त्रियों के आश्रय थे ॥17॥</p><br><p>     नीतिशास्‍त्रके विद्वानोंने देशके जो जो लक्षण कहे हैं यह देश उन सबका लक्ष्‍य था अर्थात् वे सब लक्षण इसमें पाये जाते थे ॥18॥</p><br><p>      उस देशमें धनकी हानि सत्‍पात्रको दान देते समय होती थी अन्‍य समय नहीं । समीचीन क्रिया की हानि फल प्राप्‍त होने पर ही होती थी अन्‍य समय नहीं । उन्‍नतिकी हानि विनयके स्‍थान पर होती थी अन्‍य स्‍थान पर नहीं, और प्राणों की हानि आयु समाप्‍त होने पर ही होती थी अन्‍य समय नहीं ॥19॥</p><br><p>       ऊँचे उठे हुए पदार्थोंमें यदि कठोरता थी तो स्त्रियों के स्‍तनोंमें ही थी अन्‍यत्र नहीं थी । प्रपात यदि था तो हाथियोंमें ही था अर्थात् उन्‍हींका मद झरता था अन्‍य मनुष्‍योंमें प्रपात अर्थात् पतन नहीं था । अथवा प्रपात था तो गुहा आदि निम्‍न स्‍थानवर्ती वृक्षोंमें ही था अन्‍यत्र नहीं ॥20॥</p><br><p>     वहाँ यदि दण्‍ड था तो छत्र अथवा तराजूमें ही था वहांके मनुष्‍योंमें दण्‍ड नहीं था अर्थात् उनका कभी जुर्माना नहीं होता था । तीक्ष्‍णता – तेजस्विता यदि थी तो कोतवाल आदिमें ही, वहांके मनुष्‍योंमें तीक्ष्‍णता नहीं-क्रूरता नहीं थी । रूकावट केवल पुलोंमें ही थी वहांके मनुष्‍योंमें किसी प्रकारकी रूकावट नहीं थी । और अपवाद यदि था तो व्‍याकरण शास्‍त्रमें ही था वहांके मनुष्‍योंमें अपवाद - अपयश नहीं था ॥21॥</p><br><p>निस्त्रिंश शब्‍द कृपाणमें ही आता था अर्थात् कृपाण ही <span class=comment>(त्रिंशद्भ्‍योऽगुंलिभ्‍यो निर्गत इति निस्त्रिंश:)</span> तीस अंगुलसे बड़ी रहती थी, वहांके मनुष्‍योंमें निस्त्रिंश - क्रूर शब्‍दका प्रयोग नहीं होता था । विश्‍वाशित्‍व अर्थात् सब चीजें खा जाना यह शब्‍द अग्निमें ही था वहांके मनुष्‍यों में विश्‍वाशित्‍व - सर्वभक्षकपना नहीं था । तापकत्‍व अर्थात् संताप देना केवल सूर्यमें था वहांके मनुष्‍योंमें नहीं था, और मारकत्‍व केवल यमराज के नामोंमें था वहांके मनुष्‍योंमें नहीं था ॥22॥</p><br><p>जिस प्रकार सूर्य दिन में ही रहता है उसी प्रकार धर्म शब्‍द केवल जिनेन्‍द्र प्रणीत धर्म में ही रहता था । यही कारण था कि वहाँ पर उल्‍लुओं के समान एकान्‍त वादोंका उद्गम नहीं था ॥23॥</p><br><p>उस देशमें सदा यथास्‍थान रखे हुए यन्‍त्र, शस्‍त्र, जल, जौ, घोड़े और रक्षकों से भरे हुए किले थे ॥24॥</p><br><p>जिस प्रकार ललाटके बीच में तिलक होता है उसी प्रकार अनेक शुभस्‍थानोंसे युक्‍त उस देशके मध्‍य में श्रीपुर नाम का नगर है । वह श्रीपुर नगर अपनी सब तरहकी मनोहर वस्‍तुओंसे देवनगर के समान जान पड़ता था ॥25॥</p><br><p>खिले हुए नीले तथा लाल कमलोंके समूह ही जिनके नेत्र हैं ऐसे स्‍वच्‍छ जलसे भरे हुए सरोवररूपी मुखोंके द्वारा वह नगर शत्रुनगरोंकी शोभाकी मानो हँसी ही उड़ाता था ॥26॥</p><br><p>उस देशमें अनेक प्रकार के फूलों के स्‍वादिष्‍ट केशरके रसको पीनेवाले भौंरे भ्रमरियोंके समूह के साथ पान - गोष्‍ठीका आनन्‍द प्राप्‍त करते थे ॥27॥</p><br><p>उस नगर में बड़े - बड़े ऊँचे पक्‍के भवन बने हुए थे, उनमें मृदंगोंका शब्‍द हो रहा था । जिससे ऐसा जान पड़ता था मानो ‘आप लोग यहाँ विश्राम कीजिये’ इस प्रकार वह नगर मेघोंको ही बुला रहा था ॥28॥</p><br><p>ऐसा मालूम होता था कि वह नगर सर्व वस्‍तुओं का मानो खान था । यदि ऐसा न होता तो निरन्‍तर उपभोगमें आने पर वे समाप्‍त क्‍यों नहीं होतीं ? ॥29॥</p><br><p>उस नगर में जो वस्‍तु दिखाई देती थी वह अपने वर्गमें सर्वश्रेष्‍ठ रहती थी अत: देवोंको भी भ्रम हो जाता था कि क्‍या यह स्‍वर्ग ही है ? ॥30॥</p><br><p>वहांके रहने वाले सभी लोग उत्‍तम कुलोंमें उत्‍पन्‍न हुए थे, व्रतसहित थे तथा सम्‍यग्‍दृष्टि थे अत: वहांके मरे हुए जीव स्‍वर्ग में ही उत्‍पन्‍न होते थे ॥31॥</p><br><p>‘स्‍वर्ग में क्‍या रक्‍खा ? वह तो ऐसा ही है’ यह सोच कर वहांके सम्‍यग्‍दृष्टि मनुष्‍य मोक्ष के लिए ही धर्म करते थे, स्‍वर्ग की इच्छा से नहीं ॥32॥</p><br><p>उस नगर में विवेकी मनुष्‍य उत्‍सवके समय मंगलके लिए और शोकके समय उसे दूर करने के लिए जिनेन्‍द्र भगवान् की पूजा किया करते थे ॥33॥</p><br><p>वहांके जैनवादी लोग अपरिमित सुख देनेवाले धर्म, अर्थ और कामको साध्‍य पदार्थों के समान उन्‍हींसे उत्‍पन्‍न हुए हेतुओंसे सिद्ध करते थे ॥34॥</p><br><p>उस नगरको घेरे हुए जो कोट था वह ऐसा जान पड़ता था मानो पुष्‍करवरद्वीप के बीच में पड़ा हुआ मानुषोत्‍तर पर्वत ही हो । वह कोट अपने रत्‍नों की किरणोंमें ऐसा जान पड़ता था मानो सूर्य के संतापके भय से छिप ही गया हो  ॥35॥</p><br><p>श्रीपुर नगरका स्‍वामी था ॥36॥</p><br><p>    जिस प्रकार शक्तिशाली मन्‍त्रके समीप सर्प विकाररहित हो जाते हैं उसी प्रकार विजयी श्रीषेणके पृथिवी का पालन करने पर सब दुष्‍ट लोग विकाररहित हो गये थे ॥37॥</p><br><p>    उसने साम, दान आदि उपायोंका ठीक - ठीक विचार कर यथास्‍थान प्रयोग किया था इसलिए वे दाताके समान बहुत भारी इच्छित फल प्रदान करते थे ॥38॥</p><br><p>    उसकी विनय करनेवाली श्रीकान्‍ता नाम की स्‍त्री थी । वह श्रीकान्‍ता किसी अच्‍छे कविकी वाणीके समान थी । क्‍योंकि जिस प्रकार अच्‍छे कविकी वाणी सती अर्थात् दु:श्रवत्‍व आदि दोषोंसे रहित होती है उसी प्रकार वह भी सती अर्थात् पतिव्रता थी और अच्‍छे कविकी वाणी जिस प्रकार मृदुपदन्‍यासा अर्थात् कोमलकान्‍तपदविन्‍याससे युक्‍त होती है उसी प्रकार वह भी मृदुपदन्‍यासा अर्थात् कोमल चरणोंके निक्षेप से सहित थी ॥39॥</p><br><p>    स्त्रियों के रूप आदि जो गुण हैं वे सब उसमें सुख देनेवाले उत्‍पन्‍न हुए थे । वे गुण पुत्र के समान पालन करने योग्‍य थे और गुरूओं के समान सज्‍जनोंके द्वारा वन्‍दनीय थे ॥40॥</p><br><p>    जिस प्रकार स्‍यादेवकार - स्‍यात् एव शब्‍दसे <span class=comment>( किसी अपेक्षासे पदार्थ ऐसा ही है )</span> से युक्‍त नय किसी विद्वानके मनको आनन्दित करते हैं उसी प्रकार उसकी कान्‍ताके रूप आदि गुण पतिके मनको आनन्दित करते थे ॥41॥</p><br><p>     वह स्‍त्री अन्‍य स्त्रियों के लिए आदर्शके समान थी और ऐसी जान पड़ती थी मानो नाम-कर्म रूपी विधाता ने अपनी बुद्धिकी प्रकर्षता बतलानेके लिए गुणों की पेटी ही बनाई हो ॥42॥</p><br><p>      वह दम्‍पती देवदम्‍पतीके समान पापरहित, अविनाशी, कभी नष्‍ट न होनेवाले और समान तृप्ति को देनेवाले उत्‍कृष्‍ट सुख को प्राप्‍त करता था ॥43॥</p><br><p>      वह राजा निष्‍पुत्र था अत: शोक से पीड़ि‍त होकर पुत्र के लिए अकेला अपने मन में निम्‍न प्रकार विचार करने लगा ॥44॥</p><br><p>      स्त्रियाँ संसार की लताके समान हैं और उत्‍तम पुत्र उनके फलके समान है । यदि मनुष्‍य के पुत्र नहीं हुए तो इस पापी मनुष्‍य के लिए पुत्रहीन पापिनी स्त्रियों से क्‍या प्रयोजन है ? ॥45॥</p><br><p>      जिसने दैवयोगसे पुत्रका मुखकमल नहीं देखा है वह छह खण्‍ड की लक्ष्‍मी का मुख भले ही देख ले पर उससे क्‍या लाभ है ॥46॥</p><br><p>उसने पुत्र प्राप्‍त करने के लिए पुरोहितके उपदेशसे पाँच वर्णके अमूल्‍य रत्‍नों से मिले सुवर्णकी जिन – प्रतिमाएँ बनवाईं । उन्‍हें आठ प्रातिहार्यों तथा भृंगार आदि आठ मंगल – द्रव्‍यसे युक्‍त किया, प्रतिष्‍ठाशास्‍त्रमें कही हुई क्रियाओं के क्रम से उनकी प्रतिष्‍ठा कराई, महाभिषेक किया, जिनेन्‍द्र भगवान् के संसर्गसे मंगल रूप हुए गन्‍धोदकसे रानी के साथ स्‍वयं स्‍नान किया, जिनेन्‍द्र भगवान् की स्‍तुति की तथा इस लोक और परलोक सम्‍बन्‍धी अभ्‍युदयको देनेवाली आष्‍टाह्निकी पूजा की ॥47–50॥</p><br><p>	इस प्रकार कुछ दिन व्‍यतीत होने पर कुछ कुछ जागती हुई रानीने हाथी सिंह चन्‍द्रमा और लक्ष्‍मी का अभिषेक ये चार स्‍वप्‍न देखे ॥51॥</p><br><p>	उसी समय उसके गर्भ धारण हुआ तथा क्रम से आलस्‍य आने लगा, अरूचि होने लगी, तन्‍द्रा आने लगी और बिना कारण ही ग्‍लानि होने लगी ॥52॥</p><br><p>	उसके दोनों स्‍तन चिरकाल व्‍यतीत हो जाने पर भी परस्‍पर एक दूसरेको जीतनेमें समर्थ नहीं हो सके थे अत: दोनोंके मुख प्रतिदिन कालिमाको धारण कर रहे थे ॥53॥</p><br><p>	‘स्त्रियों के लिये लज्‍जा ही प्रशंसनीय आभूषण है अन्‍य आभूषण नहीं’ यह स्‍पष्‍ट करने के लिए ही मानो उसकी समस्‍त चेष्‍टाएँ लज्‍जासे सहित हो गई थीं ॥54॥</p><br><p>	जिस प्रकार रात्रिके अन्‍त भाग में आकाशके ताराओं के समूह अल्‍प रह जाते हैं उसी प्रकार भार धारण करने में समर्थ नहीं होनेसे उसके योग्‍य आभूषण भी अल्‍प रह गये थे – विरल हो गये थे ॥55॥</p><br><p>	जिस प्रकार अल्‍प धनवाले मनुष्‍यकी विभूतियाँ परिमित रहती हैं उसी प्रकार उसके वचन भी परिमित थे और नई मेघमाला के शब्‍दके समान रूक – रूक कर बहुत देर बाद सुनाई देते थे ॥56॥</p><br><p>	इस प्रकार उसके गर्भके चिह्न निकटवर्ती मनुष्‍यों के लिए कुतूहल उत्‍पन्‍न कर रहे थे । वे चिह्न कुछ प्रकट थे और कुछ अप्रकट थे ॥57॥</p><br><p>यह समाचार कहा । यद्यपि यह समाचार दासियोंके मुख की प्रसन्‍नतासे पहले ही सूचित हो गया था तो भी उन्‍होंने कहा था ॥58॥</p><br><p>	गर्भ धारणका समाचार सुनकर राजाका मुख – कमल ऐसा विकसित हो गया जैसा कि सूर्योदयसे कमल और चन्‍द्रोदयसे कुमुद विकसित हो जाता है ॥59॥</p><br><p>	जो वंशरूपी समूद्रको वृद्धिंगत करने के लिए चन्‍द्रोदयके समान है अथवा कुलको अलंकृत करने के लिए तिलकके समान है ऐसा पुत्रका प्रादुर्भाव किसके संतोषके लिए नहीं होता ? ॥60॥</p><br><p>	जिसका मुखकमल अभी देखनेको नहीं मिला है, केवल गर्भ में ही स्थित है ऐसा भी जब मुझे इस प्रकार संतुष्‍ट कर रहा है तब मुख दिखाने पर कितना संतुष्‍ट करेगा इस बात का क्‍या कहना है ॥61॥</p><br><p>	ऐसा मान कर राजा ने  उन दासियोंके लिये इच्‍छित पुरस्‍कार दिया और द्विगुणित आनन्दित होता हुआ कुछ आम जनों के साथ वह रानी के घर गया ॥62॥</p><br><p>	वहाँ उसने नेत्रोंको सुख देनेवाली रानीको ऐसा देखा मानो मेघसे युक्‍त आकाश ही हो, अथवा रत्‍नगर्भा पृथिवी हो अथवा उदय होने के समीपवर्ती सूर्यसे युक्‍त पूर्व दिशा ही हो ॥63॥</p><br><p>	राजा को देखकर रानी खड़ी होनेकी चेष्‍ठा करने लगी परन्‍तु ‘हे देवि, बैठी रहो’ इस प्रकार राजा के मना किये जाने पर बैठी रही ॥64॥</p><br><p>	राजा एक ही शय्या पर चिरकाल तक रानी के साथ बैठा रहा और लज्‍जा सहित रानी के साथ योग्‍य वार्तालाप कर हर्षित होता हुआ वापिस चला गया ॥65॥</p><br><p>	तदनन्‍तर कितने ही दिन व्‍यतीत हो जाने पर पुण्‍य कर्म के उदय से अथवा गुरू शुक्र आदि शुभ ग्रहोंके विद्यमान रहते हुए उसने जिस प्रकार इन्‍द्र की दिशा <span class=comment>( प्राची )</span> सूर्य को उन्‍नत करती है, शरद्ऋतु पके हुए धानको उत्‍पन्‍न करती है और कीर्ति महोदयको उत्‍पन्‍न करती है उसी प्रकार उसी प्रकार रानीने उत्‍तम पुत्र उत्‍पन्‍न किया ॥66– 67॥</p><br><p>	जिसका भाग्‍य बढ रहा है और जो सम्‍पूर्ण लक्ष्‍मी पानेके योग्‍य है ऐसे उस पुत्रका बन्‍धुजनोंने ‘श्रीवर्मा’ यह शुभ नाम रक्‍खा ॥68॥ </p><br><p>और थोड़ी सेनावाले राजा को विजय मिलनेसे संतोष होता है उसी प्रकार उस पुत्र – जन्‍मसे राजा को संतोष हुआ था ॥69॥</p><br><p>	उस पुत्र के शरीर के तेज से जिनकी कान्‍ति नष्‍ट हो गई है ऐसे रत्‍नोंके दीपक रात्रिके समय सभा – भवन में निरर्थक हो गये थे ॥70॥</p><br><p>	उसके शरीर की वृद्धि वैद्यक शास्‍त्रमें कही हुई विधिके अनुसार होती थी और अच्‍छी क्रियाओं को करनेवाली बुद्धिकी वृद्धि व्‍याकरण आदि शास्‍त्रोंके अनुसार हुई थी ॥71॥</p><br><p>	जिस प्रकार यह जम्‍बूद्वीप ऊँचे मेरू पर्वत से सुशोभित होता है उसी प्रकार पृथिवी – मंडलका पालन करनेवाला यह लक्ष्‍मी - सम्‍पन्‍न राजा उस श्रेष्‍ठ पु्त्रसे सुशोभित हो रहा था ॥72॥</p><br><p>	किसी एक दिन शिवंकर वनके उद्यानमें श्रीपद्म नाम के जिनराज अपनी इच्छा से पधारे थे । वनपालसे यह समाचार सुनकर राजा ने  उस दिशामें सात कदम जाकर शिरसे नमस्‍कार किया और बड़ी विनयके साथ उसी समय जिनराज के पास जाकर तीन प्रदक्षिणाएँ दीं, नमस्‍कार किया और यथास्‍थान आसन ग्रहण किया । राजा ने  उनसे धर्म का स्‍वरूप पूछा, उनके कहे अनुसार वस्‍तु तत्‍वका ज्ञान प्राप्‍त किया, शीघ्र ही भोगोंकी तृष्‍णा छोड़ी, धर्म की तृष्‍णामें अपना मन लगाया, श्री वर्मा पुत्र के लिए राज्‍य दिया और उन्‍हीं श्रीपद्म जिनेन्‍द्र के समीप दीक्षा धारण कर ली ॥73–76॥</p><br><p>	जिनेन्‍द्र भगवान् के उपदेशसे जिसका मिथ्‍यादर्शनरूपी महान्‍धकार नष्‍ट हो गया है । ऐसे श्रीवर्मा ने भी वह चतुर्थ गुणस्‍थान धारण किया जो कि मोक्ष की पहली सीढ़ी कहलाती है ॥77॥</p><br><p>	चतुर्थ गुणस्‍थान के सन्निधानमें जिस पुण्‍य – कर्म का संचय होता है वह स्‍वयं ही इच्‍छानुसार समस्‍त पदार्थों को सन्निहित – निकटस्‍थ करता रहता है । उन पदार्थों से श्रीवर्माने इच्‍छित सुख प्राप्‍त किया था ॥78॥</p><br><p>	किसी समय राजा श्रीवर्मा आषाढ़ मासकी पूर्णिमा के दिन जिनेन्‍द्र भगवान् की उपासना और पूजा कर अपने आप्‍तजनों के साथ रात्रिमें महलकी छत पर बैठा था ॥79॥</p><br><p>      वहाँ उल्‍कापात देखकर वह भोगों से विरक्‍त हो गया । उसने श्रीकान्‍त नामक बड़े पुत्र के लिए राज्‍य दे दिया और श्रीप्रभ जिनेन्‍द्र के समीप दीक्षा लेकर चिरकाल तक तप किया तथा अन्‍त में श्रीप्रभ नामक पर्वत पर विधिपूर्वक संन्‍यासमरण किया ॥80– 81॥</p><br><p>जिससे प्रथम स्‍वर्गके श्रीप्रभ विमान में दो सागर की आयु वाला श्रीधर नाम का देव हुआ ॥82॥</p><br><p>    वह देव अणिमा, महिमा आ‍दि आठ गुणों से युक्‍त था, सात हाथ ऊँचा उसका शरीर था, वैकियिक शरीरका धारक था, पीतलेश्‍या वाला था, एक माह में श्‍वास लेता था; दो हजार वर्षमें अमृतमय पुद्गलों का मानसिक आहार लेता था, कायप्रवीचारसे संतुष्‍ट रहता था, प्रथम पृथिवी तक उसका अवधिज्ञान था, बल तेज तथा विक्रिया भी प्रथम पृथिवी तक थी, इस तरह अपने पुण्‍य कर्म के परिपाकसे प्राप्‍त हुए सुख का उपभोग करता हुआ वह सुख से रहता था ॥83– 85॥</p><br><p>	धातकीखण्‍ड द्वीपकी पूर्व दिशामें जो इष्‍वाकार पर्वत है उससे दक्षिणकी ओर भरतक्षेत्र में एक अलका नाम का सम्‍पन्‍न देश है । उसमें अयोध्‍या नाम का नगर है । उसमें अजितंजय राजा सुशोभित था । उसकी अजितसेना नाम की वह रानी थी जो कि पुत्र – सुख को प्रदान करती थी ॥86– 87॥</p><br><p>किसी एक दिन पुत्र – प्राप्‍तिके लिए उसने जिनेन्‍द्र भगवान् की पूजा की और रात्रिको पुत्रकी चिन्‍ता करती हुई सो गई । प्रात: काल नीचे लिखे हुए आठ शुभ स्‍वप्‍न उसने देखे । हाथी, बैल, सिंह, चन्‍द्रमा, सूर्य, कमलोंसे सुशोभित सरोवर, शंख और पूर्ण कलश । राजा अजितंजयसे उसने स्‍वप्‍नों का निम्‍न प्रकार फल ज्ञात किया । हे देवि ! हाथी देखने से तुम पुत्रको प्राप्‍त करोगी; बैलके देखने से वह पुत्र गंभीर प्रकृतिका होगा; सिंह के देखने से अनन्‍तबलका धारक होगा, चन्‍द्रमा के देखने से सबको संतुष्‍ट करनेवाला होगा, सूर्य के देखने से तेज और प्रतापसे युक्‍त होगा, सरोवरके देखने से सबको शंख – चक्र आदि   बत्‍तीस लक्षणों से सहित होगा, शंख देखने से चक्रवर्ती होगा और पूर्ण कलश देखने से निधियोंका स्‍वामी होगा ॥88–91॥</p><br><p>स्‍वप्‍नों का उक्‍त प्रकार फल जानकर रानी बहुतही संतुष्‍ट हुई । तदनन्‍तर कुछ माह बाद उसने पूर्वोक्‍त श्रीधरदेव को उत्‍पन्‍न किया । राजा ने  शत्रुओं को जीतनेवाले इस पुत्रका अजितसेन नाम रक्‍खा ॥92॥</p><br><p>राजा उस तेजस्‍वी पुत्रसे ऐसा सुशोभित होता था जैसा कि धुलिरहित दिन सूर्यसे सुशोभित होता है । यथार्थमें ऐसा पुत्र ही कुलका आभूषण होता है ॥93॥</p><br><p>दूसरे दिन स्‍वयंप्रभ नामक तीर्थंकर अशोक वन में आये । राजा ने  परिवारके साथ जाकर उनकी पूजाकी, ‘स्‍तुति की, धर्मोपदेश सुना और सज्‍जनोंके छोड़ने योग्‍य राज्‍य शत्रुओं को जीतनेवाले अजितसेन पुत्र के लिए देकर संयम धारण कर लिया तथा स्‍वयं केवलज्ञानी बन गया ॥94–95॥</p><br><p>इधर अनुराग से भरी हुई राज्‍य - लक्ष्‍मी ने कुमार अजितसेनको अपने वश कर लिया जिससे वह युवावस्‍थामें ही प्रौढ़की तरह मुख्‍य सुखों का अनुभव करने लगा ॥96॥</p><br><p>उसके पुण्‍य कर्म के उदय से चक्रवर्ती के चक्ररत्‍न आदि जो - जो चेतन - अचेतन सामग्री उत्‍पन्‍न होती है वह सब आकर उत्‍पन्‍न हो गई ॥97॥</p><br><p>उसके समस्‍त दिशाओं के समूहको जीतनेवाला चक्ररत्‍न प्रकट हुआ । चक्ररत्‍नके प्रकट होते ही उस विजयीके लिए दिग्विजय करना नगर के बाहर घूमनेके समान सरल हो गया ॥98॥</p><br><p>इस चक्रवर्ती के कारण कोई भी दु:खी नहीं था और यद्यपि यह छह खण्‍डका स्‍वामी था फिर भी परिग्रहमें इसकी आसक्ति नहीं थी । यथा‍र्थमें पुण्‍य तो वही है जो पुण्‍य कर्म का बन्‍ध करनेवाला हो ॥99॥</p><br><p>उसके साम्राज्‍यमें प्रजाको यदि दु:ख था तो अपने अशुभकर्मोदयसे था और सुख था तो उस राजा के द्वारा सभ्‍यक् रक्षा होनेसे था । य‍ही कारण था कि प्रजा उसकी वन्‍दना करती थी ॥100॥</p><br><p>देव और विद्याधर राजाओं के मुकुटोंके अग्रभागपर चमकने वाले रत्‍नों की किरणोंको निष्‍प्रभ बनाकर उसकी उन्‍नत आज्ञाही सुशोभित होती थी ॥101॥</p><br><p>यदि निरन्‍तर उदय रहने वाले और कमलों को आनन्दित करने वाले सूर्य का बल प्राप्‍त नहीं होता तो इन्‍द्र स्‍वयं अधिपतिहो कर भी अपनी दिशाकी रक्षा कैसे करता ! ॥102॥</p><br><p>विधाता अवश्‍य ही बुद्धि-हीन है क्‍योंकि यदि वह बुद्धिहीन नहीं होता तो आग्‍नेय दिशाकी रक्षाके लिए अग्निको क्‍यों नियुक्‍त करता ? भला, जो अपने जन्‍मदाताको जलाने वाला है उससे भी क्‍या कहीं किसी की रक्षा हुई हैं ? ॥103॥</p><br><p>क्‍या विधाता यह नहीं जानता था कि यमराज पालक है या मारक ? फिर भी उसने उसी सर्व- भक्षी पापीको दक्षिण दिशाका रक्षक बना दिया ॥104॥</p><br><p>जो कुत्‍तेके स्‍थानपर रहता है, दीन है, सदा यमराज के समीप रहता है और अपने जीवन में भी जिसे संदेह है ऐसा नैऋत किसकी रक्षा कर सकता है ? ॥105॥</p><br><p>जो जल भूमिमें विद्यमान विलमें मकरादि हिंसक जन्‍तुके समान रहता है, जिसके हाथमें पाश है, जो जलप्रिय है - जिसे जल प्रिय है <span class=comment>(पक्षमें जिसे जड - मूर्ख प्रिय है)</span> और जो नदीनाश्रय है- समुद्रमें रहता है <span class=comment>(पक्षमें दीन मनुष्‍योंका आश्रय नहीं है)</span> ऐसा वरूण प्रजाकी रक्षा कैसे कर सकता है ? ॥106॥</p><br><p>जो अग्निका मित्र है, स्‍वयं अस्थिर है और दूसरोंको चलाता रहता है उस वायुको विधाता ने वायव्‍य दिशाका रक्षक स्‍थापित किया सो ऐसा वायु क्‍या कहीं ठहर सकता है ? ॥107॥</p><br><p>जो लोभी है वह कभी पुण्‍य - संचय नहीं कर सकता और जो पुण्‍यहीन है वह कैसे रक्षक हो सकता है जब कि कुबेर कभी किसीको धन नहीं देता तब उसे विधाता ने रक्षक कैसे बना दिया ? ॥108॥</p><br><p>ईशान अन्तिम दशाको प्राप्‍त है, गिनती उसकी सबसे पीछे होती है, पिशाचों से घिरा हुआ है और दुष्‍ट है इसलिए यह ऐशान दिशाका स्‍वामी कैसे हो सकता है ? ॥109॥</p><br><p>ऐसा जान पड़ता है कि विधाता ने इन सबको बुद्धिकी विकलता से ही दिशाओं का रक्षक बनाया था और इस कारण उसे भारी अपयश उठाना पड़ा था । अब विधाता ने अपना सारा अपयश दूर करने के लिए ही मानो इस एक अजितसेनको समस्‍त दिशाओं का पालन करने में समर्थ बनाया था ॥110॥</p><br><p>इस प्रकार के उदार वचनोंकी माला बनाकर सब लोग जिसकी स्‍तुति करते हैं और अपने पराक्रम से जिसने समस्‍त दिशाओं को व्‍याप्‍त कर लिया है ऐसा अजितसेन इन्‍द्रादि देवोंका उल्‍लंघन करता था ॥111॥</p><br><p>उसका धन दान देनेमें, बुद्धि धार्मिक कार्योंमें, शूरवीरता प्राणियों की रक्षामें, आयु सुखमें और शरीर भोगोपभोगमें सदा वृद्धि को प्राप्‍त होता रहता था ॥112॥</p><br><p>प्राप्‍त होता था ॥113॥</p><br><p>उसके वचनों में सत्‍यता थी, चित्‍तमें दया थी, धार्मिक कार्योंमें निर्मलता थी, और प्रजाकी अपने गुणों के समान रक्षा करता था फिर वह राजर्षि क्‍यों न हो ? ॥114॥</p><br><p>मैं तो ऐसा मानता हूं कि सुजनता उसका स्‍वाभाविक गुण था । यदि ऐसा न होता तो प्राण हरण करनेवाले पापी शत्रु पर भी वह विकार को क्‍यों नहीं प्राप्‍त होता ॥115॥</p><br><p>उसके राज्‍यमें न तो कोई मूलहर था - मूल पूँजीको खानेवाला था, न कोई कदर्य था - अतिशय कृपण था और न कोई तादात्विक था - भविष्‍यत् का विचार न रख वर्तमानमें ही मौज उड़ानेवाला था, किन्‍तु सभी समीचीन कार्योंमें खर्च करनेवाले थे ॥116॥</p><br><p>इस प्रकार जब वह राजा पृथिवी का पालन करता था तब सब ओर सुराज्‍य हो रहा था और प्रजा उस बुद्धिमान् राजा को ब्रह्मा मानकर वृद्धि को प्राप्‍त हो रही थी ॥117॥</p><br><p>जब नव यौवन प्राप्‍त हुआ तब उस राजा के पूर्वोपार्जित पुण्‍य कर्म के उदय से चौदह रत्‍न और नौ निधियाँ प्रकट हुई थीं ॥118॥</p><br><p>भाजन, भोजन, शय्या, सेना, सवारी, आसन, निधि, रत्‍न, नगर और नाटय इन दश भोगों का वह अनुभव करता था ॥119॥</p><br><p>श्रद्धा आदि गुणों से संपन्‍न उस राजा ने  किसी समय एक माहका उपवास करनेवाले अरिन्‍दम नामक साधुके लिए आहार - दान देकर नवीन पुण्‍यका बन्‍ध किया तथा रत्‍न - वृष्टि आदि पंचाश्‍चर्य प्राप्‍त किये सो ठीक ही है क्‍योंकि उत्‍तम कार्योंके करने में तत्‍पर रहनेवाले मनुष्‍यों को क्‍या दुर्लभ हैं ? ॥120–121॥</p><br><p>दूसरे दिन वह राजा, गुप्‍तप्रभ जिनेन्‍द्रकी वन्‍दना करने के लिए मनोहर नामक उद्यानमें गया । वहाँ उसने जिनेन्‍द्र भगवान् के द्वारा कहे हुए श्रेष्‍ठ धर्म रूपी रसायनका पान किया, अपने पूर्व भवके सम्‍बन्‍ध सुने, जिनसे भाईके समान प्रेरितहो शीघ्रही वैराग्‍य प्राप्‍त कर लिया । वह जितशत्रु नामक पुत्र के लिए राज्‍य देकर त्रैलोक्‍यविजयी मोह राजा को जीतनेके लिए तत्‍पर हो गया तथा बहुतसे राजाओं के साथ उसने तप धारण कर लिया । इस प्रकार निरतिचार तप तप कर आयु के अन्‍त में वह नभस्तिलक नामक पर्वत के अग्रभाग पर शरीर छोड़ सोलहवें स्‍वर्गके शान्‍तकार विमान में अच्‍युतेन्‍द्र हुआ । वहाँ उसकी बाईस सागर की आयु थी, तीन हाथ ऊँचा तथा धातु - उपधातुओंसे रहित देदीप्‍यमान शरीर था, शुक्‍ललेश्‍या थी, वह ग्‍यारह माह में एक बार श्‍वास लेता था, बाईस हजार वर्ष बाद एक बार अमृतमयी मानसिक आहार लेता था, उसके देशावधिज्ञान - रूपी नेत्र छठवीं पृथिवी तकके पदार्थों तकको देखते थे, उसका समीचीन तेज, बल तथा वैक्रियिक शरीर भी छठवीं पृथिवी तक व्‍याप्‍त हो सकता था ॥122–128॥</p><br><p>इस प्रकार निर्मल सम्‍यग्‍दर्शन को धारण करनेवाला वह अच्‍युतेन्‍द्र चिरकाल तक स्‍वर्गके सुख भोग आयु के अन्‍त में कहाँ उत्‍पन्‍न हुआ यह कहते हैं ॥129॥</p><br><p>पूर्व धातकीखण्‍ड द्वीप में सीता नदी के दाहिने तट पर एक मंगलावती नाम का देश था । उसके रत्‍नसंचय नगर में कनकप्रभ राजा राज्‍य करते थे । उनकी कनकमाला नाम की रानी थी । वह अहमिन्‍द्र उन दोनों दम्‍पत्यिोंके शुभ स्‍वप्‍नों द्वारा अपनी सूचना देता हुआ पद्यनाभ नाम का पुत्र उत्‍पन्‍न हुआ । पद्यनाभ, बालकोचित सेवा - विशेषके द्वारा निरन्‍तर वृद्धि को प्राप्‍त होता रहता था ॥130–131॥</p><br><p>उपयोग तथा क्षमा आदि सब गुणों की पूर्णता हो जानेपर राजा ने  उसे व्रत देकर विद्यागृहमें प्रविष्‍ट कराया ॥132॥</p><br><p>कुलीन विद्वानोंके साथ रहनेवाला वह राजकुमार, दास तथा महावत आदिको दूर कर समस्‍त विद्याओं के सीखनेमें उद्यम करने लगा ॥133॥</p><br><p>उसने इन्द्रियों के समूहको इस प्रकार जीत रक्‍खा था कि वे इंद्रियाँ सब रूप से अपने विषयोंके द्वारा केवल आत्‍माके साथ ही प्रेम बढ़ाती थीं ॥134॥</p><br><p>वह बुद्धिमान् विनयकी वृद्धिके लिए सदा वृद्धजनोंकी संगति‍करता था । शास्‍त्रोंसे निर्णय कर विनय करना कृत्रिम विनय है और स्‍वभावसे ही विनय करना स्‍वाभाविक विनय है ॥135॥</p><br><p>दोनों प्रकार के विमान अतिशय सुशोभित हो रहे थे ॥136॥</p><br><p>वह बुद्धिमान् राजकुमार सोलहवें वर्षमें यौवन प्राप्‍त कर ऐसा सुशोभित हुआ जैसा कि विनयवान् जितेन्द्रिय संयमी वनको पाकर सुशोभित होता है ॥137॥</p><br><p>जिस प्रकार भद्र जातिके हाथीको देखकर उसका शिक्षक हर्षित होता है उसी प्रकार रूप, वंश, अवस्‍था और शिक्षासे सम्‍पन्‍न तथा विकारसे रहित पुत्रको देखकर पिता बहुत ही हर्षित हुए । उन्‍होंने जिनेन्‍द्र भगवान् की पूजा के साथ उसकी विद्याकी पूजा की तथा संस्‍कार किये हुए रत्‍नके समान उसकी बुद्धि दूसरे कार्य में लगाई ॥138–139॥</p><br><p>जिस प्रकार शुद्धपक्ष - शुक्‍लपक्षके आश्रय से कलाओं के द्वारा बालचन्‍द्रको पूर्ण किया जाता है उसी प्रकार बलवान् राजा ने  उस सुन्‍दर पुत्रको अनेक स्त्रियों से पूर्ण किया था अर्थात् उसका अनेक स्त्रियों के साथ विवाह किया था ॥140॥</p><br><p>जिस प्रकार सूर्य के किरणें उत्‍पन्‍न होती हैं उसी प्रकार उसकी सोमप्रभा आदि रानियोंके सुवर्णनाभ आदि शुभ पुत्र उत्‍पन्‍न हुए ॥141॥</p><br><p>इस प्रकार पुत्र - पौत्रादिसे घिरे हुए श्रीमान् और बुद्धिमान् राजा कनकप्रभ सुख से अपने राज्‍य का पालन करते थे ॥142॥</p><br><p>	किसी दिन उन्‍होंने मनोहर नामक वन में पधारे हुए श्रीधर नामक जिन - राजसे धर्म का स्‍वरूप सुनकर अपना राज्‍य पुत्र के लिए दे दिया तथा संयम धारण कर क्रम - क्रम से निर्वाण प्राप्‍त कर लिया ॥143॥</p><br><p>पद्यनाभने भी उन्‍हीं जिनराज के समीप श्रावक के व्रत लिये तथा मन्त्रियोंके साथ स्‍वराष्‍ट्र और पर - राष्‍ट्रकी नीतिका विचार करता हुआ वह सुख से रहने लगा ॥144॥</p><br><p>परस्‍परके समान प्रेमसे उत्‍पन्‍न हुए और कामदेव के पूर्व रंगकी शुभ पुष्‍पांजलिके समान अत्‍यन्‍त कोमल स्त्रियोंकी विनय, हँसी, स्‍पर्श, विनोद, मनोहर बातचीत और चंचल चितवनोंके द्वारा वह चित्‍त की परम प्रसन्‍नताको प्राप्‍त होता था ॥145–146॥</p><br><p>उत्‍पन्‍न हो गया था ॥147॥</p><br><p>ये सब भोगोपभोग पूर्वभवमें किये हुए पुण्‍यकर्म के फल हैं इस प्रकार मूर्ख मनुष्‍यों को स्‍पष्‍ट रीति से बतलाता हुआ वह तेजस्‍वी पद्मनाभ सुखी हुआ था ॥148॥</p><br><p>विद्वानोंमें श्रेष्‍ठ पद्मनाभ भी, श्रीधर मुनिके समीप धर्म का स्‍वरूप जानकर अपने ह्णदय में संसार और मोक्षका यथार्थ स्‍वरूप इस प्रकार विचारने लगा ॥149॥</p><br><p>उसने विचार किया कि 'जब तक औदयिक भाव रहता है तब तक आत्‍माको संसार - भ्रमण करना पड़ता है, औदयिक भाव तब तक रहता है जब तक कि कर्म रहते हैं और कर्म तब तक रहते हैं जब तक कि उनके कारण विद्यमान रहते हैं ॥150॥</p><br><p>कर्मोंके कारण मिथ्‍यात्‍वादिक पाँच हैं । उनमेंसे जहाँ मिथ्‍यात्‍व रहता है वहाँ बाकीके चार कारण अवश्‍य रहते हैं ॥151॥</p><br><p>जहाँ असंयम रहता है वहाँ उसके सिवाय प्रमाद, कषाय और योग ये तीन कारण रहते हैं । जहाँ प्रमाद रहता है वहाँ उसके सिवाय योग और कषाय ये दो कारण रहते हैं । जहाँ कषाय रहती है वहाँ उसके सिवाय योग कारण रहता है और जहाँ कषायका अभाव है वहाँ सिर्फ योग ही बन्‍धका कारण रहता है ॥152॥</p><br><p>अपने - अपने गुणस्‍थान में मिथ्‍यात्‍वादि कारणोंका नाश होनेसे वहाँ उनके निमित्‍तसे होनेवाला बन्‍ध भी नष्‍ट हो जाता है ॥153॥</p><br><p>पहले सत्‍ता, बन्‍ध और उदय नष्‍ट होते हैं, उनके पश्‍चात् चौदहवें गुणस्‍थान तक अपने - अपने काल के अनुसार कर्म नष्‍ट होते हैं तथा कर्मोंके नाश होनेसे संसारका नाश हो जाता है ॥154॥</p><br><p>जो पाप रूप है और जन्‍म – मरण ही जिसका लक्षण है ऐसे संसार के नष्‍ट हो जानेपर आत्‍माके क्षायिक भाव ही शेष रह जाते हैं । उस समय यह आत्‍मा अपने आपमें उन्‍हीं क्षायिक भावोंके साथ बढ़ता रहता है ॥155॥</p><br><p>इस प्रकार जिनेन्‍द्र देव के द्वारा कहे हुए तत्‍त्‍वको नहीं जाननेवाला यह प्राणी, जिसका अन्‍त मिलना अत्‍यन्‍त कठिन है ऐसे संसाररूपी दुर्गम वन में अन्‍धेके समान चिरकाल से भटक रहा है ॥156॥</p><br><p>अब मैं असंयम आदि कर्मबन्‍धके समस्‍त कारणोंको छोड़कर शुद्ध श्रद्धान आदि मोक्ष के पाँचों कारणोंको प्राप्‍त होता हूं - धारण करता हूं' ॥157॥</p><br><p>इस प्रकार अन्‍तरंगमें हिताहित का यथार्थ स्‍वरूप जानकर पद्मनाभने बाह्य सम्‍पदाओंकी प्रभुता सुवर्णनाभके लिए दे दी और बहुतसे राजाओं के साथ दीक्षा धारण कर ली । अब वह मोक्ष के कारण भूत चारों आराधनाओं का आचरण करने लगा, सोलह कारण - भावनाओं का चिन्‍तवन करने लगा तथा ग्‍यारह अंगोंका पारगामी बनकर उसने तीर्थंकर नाम-कर्म का बन्‍ध किया । जिसे अज्ञानी जीव नहीं कर सकते ऐसे सिंहनिष्‍क्रीडित आदि कठिन तप उसने किये और आयु के अन्‍त:में समाधिमरण - पूर्वक शरीर छोड़ा जिससे वैजयन्‍त विमान में तैंतीस सागर की आयु का धारक अहमिन्‍द्र हुआ । उसके शरीरका प्रमाण तथा लेश्‍यादिकी विशेषता पहले कहे अनुसार थी । इस तरह वह दिव्‍य सुख का उपभोग करता हुआ रहता था ॥158–162॥</p><br><p>	तदनन्‍तर जब उसकी आयु छहकी बाकी रह गई तब इस जम्‍बूद्वीप के भरत क्षेत्र में एक चन्‍द्रपुर नाम का नगर था । उसमें इक्ष्‍वाकुवंशी काश्‍यपगोत्री तथा आश्‍चर्यकारी वैभवको धारण करनेवाला महासेन नाम का राजा राज्‍य करता था । उसकी महादेवीका नाम लक्ष्‍मणा था । लक्ष्‍मणाने अपने घर के आंगन में देवों के द्वारा बरसाई हुई रत्‍नों की धारा प्राप्‍त की थी । श्री हृी आदि देवियाँ सदा उसे घेरे रहती थीं । देवोपनीत वस्‍त्र, माला, लेप तथा शय्या आदिके सुखों का समुचित उपभोग करनेवाली रानीने चैत्रकृष्‍ण पंचमीके दिन पिछली रात्रिमें सोलह स्‍वप्‍न देखकर संतोष लाभ किया । सूर्योदयके समय उसने उठकर अच्‍छे - अच्‍छे वस्‍त्राभरण धारण किये तथा प्रसन्‍नमुख होकर सिंहासन पर बैठे हुए पतिसे अपने सब स्‍वप्‍न निवेदन किये ॥163–167॥</p><br><p>राजा महासेनने भी अवधिज्ञान से उन स्‍वप्‍नों का फल जानकर रानी के लिए पृथक् - पृथक् बतलाया जिन्‍हें सुनकर वह बहुत ही हर्षित हुई ॥168॥</p><br><p>श्री हृी धृति आदि देवियाँ उसकी कान्ति, लज्‍जा, धैर्य, कीर्ति, बुद्धि और सौभाग्‍य - सम्‍पत्तिको सदा बढ़ाती रहती थीं ॥169॥</p><br><p>इस प्रकार कितने ही दिन व्‍यतीत हो जानेपर उसने पौषकृष्‍ण एकादशी के दिन शक्रयोग में देव पूजित, अचिन्‍त्‍य प्रभाके धारक और तीन ज्ञान से सम्‍पन्‍न उस अहमिन्‍द्र पुत्रको उत्‍पन्‍न किया ॥170॥</p><br><p>उसी समय इन्‍द्र ने आकर महामेरूकी शिखर पर विद्यमान सिंहासन पर उक्‍त जिन - बालक को विराजमान किया, क्षीरसागरके जलसे उनका अभिषेक किया, सब प्रकार के आभूषणोंसे विभूषित किया, तीन लोक के राज्‍यकी कण्‍ठी बाँधी और फिर प्रसन्‍नतासे हजार नेत्र बनाकर उन्‍हें देखा । उनके उत्‍पन्‍न होते ही यह कुवलय अर्थात् पृथ्‍वी - मण्‍डलाका समूह अथवा नील - कमलों का समूह अत्‍यन्‍त विकसित हो गया था इसलिए इन्‍द्र ने व्‍यवहारकी प्रसिद्धिके लिए उनका ‘चन्‍द्रप्रभ’ यह सार्थक नाम रक्‍खा ॥171–173॥</p><br><p>इन्‍द्र ने इन त्रिलोकीनाथ के आगे आन्‍नद नाम का नाटक किया । तदनन्‍तर उन्‍हें लाकर उनके माता - पिता के लिए सौंप दिया ॥174॥</p><br><p>‘तुम भोगोपभोगकी योग्‍य वस्‍तुओं के द्वारा भगवान् की सेवा करो’ इस प्रकार कुवेरके लिए संदेश देकर इन्‍द्र अपने स्‍थान पर चला गया ॥175॥</p><br><p>यद्यपि विद्वान् लोग स्‍त्री - पर्यायको निन्‍द्य बतलाते हैं तथापि लोगोंका कल्‍याण करनेवाले जगत्‍पति भगवान् को धारण करनेसे यह लक्ष्‍मणा बड़ी ही पुण्‍यवती है, बड़ी ही पवित्र है,’ इस प्रकार देव लोग उसकी स्‍तुति कर महान् फल को प्राप्‍त हुए थे तथा ‘इस प्रकारकी स्‍त्री - पर्याय श्रेष्‍ठ है’ ऐसा देवियों ने भी स्‍वीकृत किया था ॥176–177॥</p><br><p>	भगवान् सुपार्श्‍वनाथ के मोक्ष जानेके बाद जब नौ सौ करोड़ सागरका अन्‍तर बीत चुका तब भगवान् चन्‍द्रप्रभ उत्‍पन्‍न हुए थे । उनकी आयु भी इसी अन्‍तरमें सम्मिलित थी ॥178॥</p><br><p>दश लाख पूर्व की उनकी आयु थी, एक सौ पचास धनुष ऊँचा शरीर था, द्वितीया के चन्‍द्रमाकी तरह वे बढ़ रहे थे तथा समस्‍त संसार उनकी स्‍तुति करता था ॥179॥</p><br><p>‘हे स्‍वामिन् ! आप इधर आइये’ इस प्रकार कुतूहलवश कोई देवी उन्‍हें बुलाती थी । वे उसके फैलाये हुए हाथों पर कमलोंके समान अपनी हथेलियाँ रख देते थे । उस समय कारण के बिना ही प्रकट हुई मन्‍द मुस्‍काननसे उनका मुखकमल बहुत ही सुन्‍दर दिखता था । वे कभी मणिजटित पृथिवी पर लड़खड़ाते हुए पैर रखते थे ॥180–181॥</p><br><p>इस प्रकार उस अवस्‍थाके योग्‍य भोलीभाली शुद्ध चेष्‍टाओंसे बाल्‍यकालको बिताकर वे सुखाभिलाषी मनुष्‍यों के द्वारा चाहने योग्‍य कौमार अवस्‍था को प्राप्‍त हुए ॥182॥</p><br><p>उस समय वहाँके लोगोंमें कौतुकवश इस प्रकारकी बातचीत होती थी कि हम ऐसा समझते हैं कि विधाता ने इनका शरीर अमृतसे ही बनाया है ॥183॥</p><br><p>भावार्थ- उनका शरीर शुक्‍ल था और भाव भी शुक्‍ल - उज्‍ज्‍वल थे ॥184॥</p><br><p>समझ कर लोग संतुष्‍ट होने लगे थे ॥185॥</p><br><p>भिन्‍न है तथा अन्‍य सबकी कान्ति को पराजित करती है ।)</span> उनके शरीर की कान्ति ऐसी सुशोभित होती थी मानो सूर्य और चन्‍द्रमाकी मिली हुई कान्ति हो । इसीलिए तो उनके समीप निरन्‍तर कमल और कुमुद दोनों ही खिले रहते थे ॥186॥</p><br><p>कुन्‍दके फूलों की हँसी उड़ानेवाले उनके गुण चन्‍द्रमाकी किरणोंके समान निर्मल थे । इसीलिए तो वे भव्‍य जीवों के मनरूपी नीलकमलोंके समूहको विकसित करते रहते थे ॥187॥</p><br><p>लक्ष्‍मी इन्‍हींके साथ उत्‍पन्‍न हुई थी इसलिए वह इन्‍हींकी बहिन थी । ‘लक्ष्‍मी चन्‍द्रमाकी बहिन है’ यह जो लोक में प्रसिद्धि है वह अज्ञानी लोगोंने मिथ्‍या कल्‍पना कर ली है ॥188॥</p><br><p>जिस प्रकार चन्‍द्रमा का उदय होने पर यह लोक हर्षित हो उठता है, सुशोभित होने लगता है और निराकुल होकर बढ़ने लगता है उसी प्रकार सब प्रकार के संतापको हरने वाले चन्‍द्रप्रभ भगवान् का जन्‍म होने पर यह सारा संसार हर्षित हो रहा है, सुशोभित हो रहा है और निराकुल होकर बढ़ रहा है ॥189॥</p><br><p>भावार्थ- उनके गुण निर्मल थे अत: उनसे जो लक्ष्‍मी और कीर्ति उत्‍पन्‍न हुई थी वह भी निर्मल ही थी ॥190॥</p><br><p>जो बहुत भारी विभूतिसे सम्‍पन्‍न हैं, जो स्‍नान आदि मांगलिक कार्योंसे सजे रहते हैं और अलंकारोंसे सुशोभित हैं ऐसे अतिशय कुशल भगवान् कभी मनोहर बीणा बजाते थे, कभी मृदंग आदि बाजोंके साथ गाना गाते थे, कभी कुबेरके द्वारा लाये हुए आभूषण तथा वस्‍त्र आदि देखते थे, कभी वादी - प्रतिवादियोंके द्वारा उपस्‍थापित पक्ष आदिकी परीक्षा करते थे और कभी कुतूहलवश अपना दर्शन करने के लिए आये हुए भव्‍य जीवों को दर्शन देते थे इस प्रकार अपना समय व्‍यतीत करते थे ॥191-193॥</p><br><p>जब भगवान् कौमार अवस्‍था में ही थे तभी धर्म आदि गुणों की वृद्धिहो गई थी और पाप आदिका क्षय हो गया था, फिर संयम धारण करने पर तो कहना ही क्‍या है ? ॥194॥</p><br><p>इस प्रकार दो लाख पचास हजार पूर्व व्‍यतीत होने पर उन्‍हें राज्‍याभिषेक प्राप्‍त हुआ था और उससे वे बहुत ही हर्षित तथा सुन्‍दर जान पड़ते थे ॥195॥</p><br><p>जो अपनी हथेलीप्रमाण मण्‍डलकी राहुसे रक्षा नहीं कर सकता ऐसे सूर्य का तेज किस काम का ? तेज तो इन भगवान् चन्‍द्रप्रभ का था जो कि तीन लोक की रक्षा करते थे ॥196॥</p><br><p>जिनके जन्‍म के पहले ही इन्‍द्र आदि देव किंकरता स्‍वीकृत कर लेते हैं ऐसे अन्‍य ऐश्‍वर्य आदिसे घिरे हुए इन चन्‍द्रप्रभ भगवान् को किसकी उपमा दी जावे ? ॥197॥</p><br><p>वे स्त्रियों के कपोल - तलमें अथवा हाथी - दाँतके टुकड़ेमें कामदेवसे मुसकाता हुआ अपना मुख देखकर सुखी होते थे ॥198॥</p><br><p>जिस प्रकार कोई दानी पुरूष दान देकर सुखी होता है उसी प्रकार श्रृंगार चेष्‍टाओं को करने वाले भगवान्, अपनी ओर देखनेवाली उत्‍सुक स्त्रियों के ‍लिए अपने मुखका रस समर्पण करनेसे सुखी होते थे ॥199॥</p><br><p>मुख में कमल की आशंका होनेसे जो पास हीमें मँडरा रहे हैं ऐसे भ्रमरोंको छोड़कर स्‍त्री का मुख-कमल देखनेमें उन्‍हें और कुछ बाधक नहीं था ॥200॥</p><br><p>चंचल सतृष्‍ण, योग्‍य अयोग्‍यका विचार नहीं करनेवाले और मलिन मधुप - भ्रमर भी <span class=comment>(पक्षमें मद्यपायी लोग भी)</span> जब प्रवेश पा सकते हैं तब संसार में ऐसा कार्य ही कौन है जो नहीं किया जा सकता हो ॥201॥</p><br><p>इस प्रकार साम्राज्‍य – सम्‍पदाका उपभोग करते हुए जब उनका छह लाख पचास हजार पूर्व तथा चौबीस पूर्वांगका लम्‍बा समय सुख पूर्वक क्षणभरके समान बीत गया तब वे एक दिन आभूषण धारण करने के घर में दर्पणमें अपना मुख - कमल देख रहे थे ॥202–203॥</p><br><p>वहाँ उन्‍होंने मुख पर स्थित किसी वस्‍तुको वैराग्‍यका कारण निश्चित किया और इस प्रकार विचार करने लगे । ‘देखो यह शरीर नश्‍वर है तथा इससे जो प्रीति की जाती है वह भी ईतिके समान दु:खदायी है’ ॥204॥</p><br><p>वह सुख ही क्‍या है जो अपनी आत्‍मासे उत्‍पन्‍न न हो, वह लक्ष्‍मी ही क्‍या है जो चंचल हो, वह यौवन ही क्‍या है जो नष्‍ट हो जानेवाला हो, और वह आयु ही क्‍या है जो अवधिसे सहित हो - सान्‍त हो ॥205॥</p><br><p>       जिसके आगे वियोग होनेवाला है ऐसा बन्‍धुजनों के साथ समागम किस कामका ? मैं वही हूँ, पदार्थ वही हैं, इन्द्रियाँ भी वही हैं, प्रीति और अनुभूति भी वही है, तथा प्रवृत्ति भी वही है किन्‍तु इस संसार की भूमिमें यह सब बार - बार बदलता रहता है ॥206–207॥</p><br><p>इस संसार में अब तक क्‍या हुआ है और आगे क्‍या होनेवाला है यह मैं जानता हूं, फिर भी बार बार मोहको प्राप्‍त हो रहा हूँ यह आश्‍चर्य है ॥208॥</p><br><p>मैं आज तक अनित्‍य पदार्थों को नित्‍य समझता रहा, दु:खको सुख स्‍मरण करता रहा, अपवित्र पदार्थों को पवित्र मानता रहा और परको आत्‍मा जानता रहा ॥209॥</p><br><p>इस प्रकार अज्ञान से आकान्‍त हुआ यह जीव, जिसका अन्‍त अत्‍यन्‍त कठिन है ऐसे संसाररूपी सागरमें चार प्रकार के विशाल दु:ख तथा भयंकर रोगोंके द्वारा चिरकाल से पीडित हो रहा है ॥210॥</p><br><p>इस प्रकार काल-लब्धिको पाकर संसारका मार्ग छोड़नेकी इच्छा से वे बड़े लम्‍बे पुण्‍यकर्म के द्वारा खिन्‍न हुए के समान व्‍याकुल हो गये थे ॥211॥</p><br><p>  आगे होनेवाले केवलज्ञानादि गुणों से मुझे समृद्ध होना चाहिए । ऐसा स्‍मरण करते हुए वे दूतीके समान सद्बुद्धिके साथ समागमको प्राप्‍त हुए थे ॥212॥ </p><br><p>मोक्ष प्राप्‍त करानेवाली उनकी सद्बुद्धि अपने आप दीक्षा – लक्ष्‍मी को प्राप्‍त हो गई थी । इस प्रकार जिन्‍होंने आत्‍मतत्‍त्‍वको समझ लिया है ऐसे भगवान् चन्‍द्रप्रभके समीप लौकान्तिक देव आये और यथायोग्‍य स्‍तुति कर ब्रह्मस्‍वर्गको वापिस चले गये । तदनन्‍तर महाराज चन्‍द्रप्रभ भी वरचन्‍द्र नामक पुत्र का राज्‍याभिषेक कर देवों के द्वाराकी हुई दीक्षा – कल्‍याणकी पूजाको प्राप्‍त हुए और देवों के द्वारा उठाई हुई विमला नाम की पालकीमें सवार होकर सर्वर्तुक नामक वन में गये । वहाँ उन्‍होंने दो दिनके उपवासका नियम लेकर पौष कृष्‍ण एकादशी के दिन अनुराधा नक्षत्र में एक हजार राजाओं के साथ निर्ग्रन्‍थ दीक्षा कर ली । दीक्षा लेते ही उन्‍हें मन:पर्ययज्ञान प्राप्‍त हो गया । दूसरे दिन वे चर्याके लिए नलिन नामक नगर में गये । वहाँ गौर वर्णवाले सोमदत्‍त राजा ने  उन्‍हें नवधा भक्ति पूर्वक उत्‍तर आहार देकर दानसे संतुष्‍ट हुए देवोंकें द्वारा प्रकटित रत्नवृष्टि आदि पंचाश्‍चर्य प्राप्‍त किये । भगवान् अहिंसा आदि पाँच महाव्रतोंको धारण करते थे, ईर्या आदि पाँच समितियोंका पालन करते थे, मन वचन कायकी निरर्थक प्रवृत्ति रूप तीन दण्‍डोंका त्‍याग करते थे ॥213–219॥</p><br><p>उन्‍होंने कषायरूपी शत्रुका निग्रह कर दिया था, उनकी विशुद्धता निरन्‍तर बढ़ती रहती थी, वे तीन गुप्‍तियों से युक्‍त थे, शील सहित थे, गुणी थे, अन्‍तरंग और बहिरंग दोनों तपोंको धारण करते थे, वस्‍तु वृत्ति और वचनके भेदसे निरन्‍तर पदार्थका चिन्‍तन करते थे, उत्‍तम क्षमा आदि दश धर्मो में स्थित रहते थे, समस्‍त परिषह सहन करते थे, ‘यह शरीरादि पदार्थ अनित्‍य हैं, अशुचि हैं और दु:ख रूप हैं’ ऐसा बार – बार स्‍मरण रखते थे तथा समस्‍त पदार्थोंमें माध्‍यस्‍थ्‍य भाव रखकर परमयोगको प्राप्‍त हुए थे ॥220–222॥</p><br><p>इस प्रकार जिन – कल्‍प मुद्रा के द्वारा तीन माह बिताकर वे दीक्षावन में नागवृक्ष के नीचे वेला का नियम लेकर स्थित हुए । वह फाल्‍गुन कृष्‍ण सप्‍तमी के सांयकाल का समय था और उस दिन अनुराधा नक्षत्र का उदय था । सम्‍यग्‍दर्शन को घातनेवाली प्रकृतियों का तो उन्‍होंने पहलेही क्षय कर दिया अब अध:करण, अपूर्वकरण और अनिवृत्तिकरणरूप तीन परिणामोंके संयोगसे क्षपक श्रेणी को प्राप्‍त हुए । वहाँ उनके द्रव्‍य तथा भाव दोनों ही रूप से चौथा सूक्ष्‍मसाम्‍पराय चारित्र प्रकट हो गया ॥223–225॥</p><br><p>वहाँ उन्‍होंने प्रथम शुक्‍लध्‍यान के प्रभाव से मोहरूपी शत्रु को नष्‍ट कर दिया जिससे उनका सम्‍यग्‍दर्शन अवगाढ सम्‍यग्‍दर्शन हो गया । उस समय चार ज्ञानों से देदीप्‍यमान चन्‍द्रप्रभ भगवान् अत्‍यन्‍त सुशोभित हो रहे थे ॥226॥</p><br><p>बारहवें गुणस्‍थान के अन्‍त में उन्‍होंने द्वितीय शुक्‍लध्‍यान के प्रभाव से मोहातिरिक्‍त तीन घातिया कर्मों का क्षय कर दिया । उपयोग जीव का ही खास गुण है क्‍योंकि वह जीव के सिवाय अन्‍य द्रव्‍यों में नहीं पाया जाता । ज्ञानावरण, दर्शनावरण, मोह और अन्‍तराय कर्म जीव के उपयोग गुण का घात करते हैं इसलिए घातिया कहलाते हैं । उन भगवान् के घातिया कर्मों का नाश हुआ था और अघातिया कर्मों में से भी कितनी ही प्रकृतियों का नाश हुआ था । इस प्रकार वे परमावगाढ़ सम्‍यग्‍दर्शन, अन्तिम यथाख्‍यात   चारित्र, क्षायिक ज्ञान, दर्शन तथा ज्ञानादि पाँच लब्धियाँ पाकर शरीर सहित सयोगकेवली जिनेन्‍द्र हो गये ॥227–229॥</p><br><p>उस समय वे सर्वज्ञ थे, समस्‍त लोक के स्‍वामी थे, सबका हित करनेवाले थे, सबके एक मात्र रक्षक थे, सर्वदर्शी थे, समस्‍त इन्‍द्रों के द्वारा वन्‍दनीय थे और समस्‍त पदार्थों का उपदेश देने वाले थे ॥230॥</p><br><p>चौंतीस अतिशयों के द्वारा उनके विशेष वैभव का उदय प्रकट हो रहा था और आठ प्रातिहार्यों के द्वारा तीर्थंकर नाम-कर्म का उदय व्‍यक्‍त हो रहा था ॥231॥</p><br><p>वे देवों के देव थे, उनके चरण - कमलों को समस्‍त इन्‍द्र अपने मुकुटों पर धारण करते थे, अपनी प्रभा से उन्‍होंने समस्‍त संसार को आनन्दित किया था, तथा वे समस्‍त लोक के आभूषण थे ॥232॥</p><br><p>गति, जीव, समास, गुणस्‍थान, नय, प्रमाण आदिके विस्‍तार का ज्ञान करानेवाले श्रीमान् चन्‍द्रप्रभ जिनेन्‍द्र आकाश में स्थित थे ॥233॥</p><br><p>सिंहों के द्वारा धारण किया हुआ उनका सिंहासन ऐसा सुशोभित हो रहा था कि सिंह जाति ने क्रूरता - प्रधान शूर - वीरता के द्वारा पहले जिस पाप का संचय किया था उसे हरने के लिए मानो उन्‍होंने भगवान् का सिंहासन उठा रक्‍खा था ॥234॥</p><br><p>समस्‍त दिशाओं को प्रकाशित करती हुई उनके शरीर की प्रभा ऐसी जान पड़ती थी मानो देदीप्‍यमान केवलज्ञान की कान्ति ही तदाकार हो गई हो ॥235॥</p><br><p>हंसों के कंधो के समान सफेद देवों के चामरों से जिनकी प्रभा की दीर्घता प्रकट हो रही है ऐसे भगवान् ऐसे जान पड़ते थे मानो गंगानदी की लहरें ही उनकी सेवा कर रही हों ॥236॥</p><br><p>जिस प्रकार सूर्य का एक ही प्रकाश देखनेवालों के लिए समस्‍त पदार्थों का प्रकाश कर देता है उसी प्रकार भगवान् की एक ही दिव्‍यध्‍वनि सुननेवालों के लिए समस्‍त पदार्थों का प्रकाश कर देती थी ॥237॥</p><br><p>भगवान् का छत्रत्रय ऐसा सुशोभित हो रहा था मानो सम्‍यग्‍दर्शन, सम्‍यग्‍ज्ञान और सम्‍यक्चारित्र रूप मोक्षमार्ग जुदा - जुदा होकर यह कह रहा हो कि मोक्ष की प्राप्ति हम तीनों से ही हो सकती है अन्‍य से नहीं ॥238॥</p><br><p>लाल - लाल अशोक वृक्ष ऐसा सुशोभित हो रहा था मानो भगवान् के आश्रय से ही मैं अशोक - शोक-रहित हुआ हूँ अत: उनके प्रति अपने पत्रों और फूलों के द्वारा अनुराग ही प्रकट कर रहा हो ॥239॥</p><br><p>आकाश से पड़ती हुई फूलों की वर्षा ऐसी सुशोभित हो रही थी मानो भगवान् की सेवा करने के लिए भक्ति से भरी हुई ताराओं की पंक्ति ही आ रही हो ॥240॥</p><br><p>समुद्रकी गर्जनाको जीतनेवाले देवों के नगाड़े ठीक इस तरह शब्‍द कर रहे थे मानों वे दिशाओं को यह सुना रहे हों कि भगवान् ने मोहरूपी शत्रु को जीत लिया है ॥241॥</p><br><p>उनकी प्रभाके मध्‍य में प्रसन्‍नतासे भरा हुआ मुख - मण्‍डल ऐसा सुशोभित होता था मानो आकाशगंगा में कमल ही खिल रहा हो अथवा चन्‍द्रमा का प्रतिविम्‍ब ही हो ॥242॥</p><br><p>जिस प्रकार तारागणों से सेवित शरद् - ऋतु का चन्‍द्रमा सुशोभित होता है उसी प्रकार बारह सभाओं से सेवित भगवान् गन्‍धकुटी के मध्‍य में सुशोभित हो रहे थे ॥243॥</p><br></div><hr class=type_7>
<div class=gatha>पर्व - 55</div>
<div class=arth><b><font color=darkmagenta>अन्वयार्थ : </font></b><p>जिन्‍होंने विशाल तथा निर्मल मोक्षमार्ग में अनेक शिष्‍योंको लगाया और स्‍वयं लगे एवं जो सुविधि रूप हैं - उत्‍तम मोक्षमार्गकी विधि रूप हैं अथवा उत्‍तम पुण्‍य से सहित हैं वे सुविधिनाथ भगवान् हम सबके लिए सुविधि - मोक्षमार्गकी विधि अथवा उत्‍तम पुण्‍य प्रदान करें ॥1॥</p><br><p>पुष्‍करार्धद्वीप के पूर्व दिग्‍भागमें जो मेरू पर्वत है उसके पूर्वविदेहक्षेत्र में सीतानदी के उत्‍तर तट पर पुष्‍कलावती नाम का एक देश है । उसकी पुण्‍डरीकिणी नगरी में महापद्म नाम का राजा राज्‍य करता था । उस राजा ने  अपने भुजदण्‍डोंसे शत्रुओं के समूह खण्डित कर दिये थे, वह अत्‍यन्‍त पराक्रमी था, वह किसी पुराने मार्ग को अपनी वृत्तिके द्वारा नया कर देता था और फिर आगे होनेवाले लोगों के लिए वही नया मार्ग पुरानाहो जाता था ॥2–4॥</p><br><p>जिस प्रकार कोई गोपाल अपनी गायका अच्‍छी तरह भरण - पोषण कर उसकी रक्षा करता है और गाय द्रवीभूत होकर बड़ी प्रसन्‍नताके साथ उसे दूध देती हुई सदा संतुष्‍ट रखती है उसी प्रकार वह राजा अपनी पृथिवी का भरण - पोषण कर उसकी रक्षा करता था और वह पृथिवी भी द्रवीभूत हो बड़ी प्रसन्‍नताके साथ अपनेमें उत्‍पन्‍न होनेवाले रत्‍न आदि श्रेष्‍ठ पदार्थों के द्वारा उस राजा को संतुष्‍ट रखती थी ॥5॥</p><br><p>वह बुद्धिमान् सब लोगों को अपने गुणों के द्वारा अपनेमें अनुरक्‍त बनाता था और सब लोग भी सब प्रकारसे उस बुद्धिमान् को प्रसन्‍न रखते थे ॥6॥</p><br><p>उसने मंत्री पुरोहित आदि जिन कार्य - कर्ताओं को नियुक्‍त किया था तथा उन्‍हें बढ़ाया था वे सब अपने - अपने उपकारोंसे उस राजा को सदा बढ़ाते र‍हते थे ॥7॥</p><br><p>जिस प्रकार मुनियोंमें अनेक गुण वृद्धि को प्राप्‍त होते हैं उसी प्रकार उस सदाचारी और शास्‍त्रज्ञान से सुशोभित राजा में अनेक गुण वृद्धि को प्राप्‍त हो रहे थे तथा जिस प्रकार संस्‍कार किये हुए मणि सुशोभित होते हैं उसी प्रकार उस राजा में अनेक गुण सुशोभित हो रहे थे ॥8॥</p><br><p>वह राजा यथायोग्‍य रीतिसे विभाग कर अपने आ‍श्रित परिवारके साथ अखण्‍ड रूप से चिरकाल तक अपनी राज्‍य - लक्ष्‍मी का उपभोग करता रहा सो ठीक ही है क्‍योंकि सज्जन पुरूष लक्ष्‍मी को सर्वसाधारणके उपभोगके योग्‍य समझते हैं ॥9॥</p><br><p>नीतिके जाननेवाले राजा को इन्‍द्र और यमके समान कहते हैं परन्‍तु वह पुण्‍यात्‍मा इन्‍द्रके ही समान था क्‍योंकि उसकी सब प्रजा गुणवती थी अत: उसके राज्‍यमें कोई दण्‍ड देनेके योग्‍य नहीं था ॥10॥</p><br><p>था ॥11॥</p><br><p>इस प्रकार अपने पुण्‍य के माहात्‍म्‍यसे जिसके महोत्‍सव निरन्‍तर बढ़ते रहते हैं ऐसे राजा महापद्मने किसी दिन अपने वनपालसे सुना कि मनोहर नामक उद्यानमें महान् ऐश्‍वर्यके धारक भूतहित नाम के जिनराज स्थित हैं । वह उनकी वन्‍दनाके लिए बड़े वैभव से गया और समस्‍त जीवों के स्‍वामी जिनराज की तीन प्रदक्षिणाएँ देकर उसने पूजा की, वन्‍दना की तथा हाथ जोड़कर अपने योग्‍य स्‍थानपर बैठकर उनसे धर्मोपदेश सुना । उपदेश सुनने से उसे आत्‍मज्ञान उत्‍पन्‍न हो गया और वह इस प्रकार विचार करने लगा ॥12–14॥</p><br><p>अनादि कालीन मिथ्‍यात्‍वके उदय से दूषित हुआ यह आत्‍मा, अपने ही आत्‍मामें अपने ही आत्‍माके द्वारा दु:ख उत्‍पन्‍न कर पागलकी तरह अथवा मतवालेकी तरह अन्‍धा हो रहा है तथा किसी भूताविष्‍टके समान अविचारी हो रहा है । जो जो कार्य आत्‍माके लिए अहितकारी हैं मोहोदयसे यह प्राणी चिरकाल से उन्‍हींका आचरण करता चला आ रहा है । संसाररूपी अटवीमें भटक - भटक कर यह मोक्ष के मार्गसे भ्रष्‍ट हो गया है । इस प्रकार चिन्‍तवन कर वह संसार से भयभीत हो गया तथा मोक्ष - मार्ग को प्राप्‍त करने की इच्छा से धनद नामक पुत्र के लिए अपना ऐश्‍वर्य प्रदान कर संसार से डरनेवाले अनेक राजाओं के साथ दीक्षित हो गया ॥15–18॥</p><br><p>क्रम - क्रम से वह ग्‍यारह अंगरूपी समुद्रका पारगामी हो गया, सोलह कारण भावनाओं के चिन्‍तवन में तत्‍पर रहने लगा और तीर्थंकर नाम-कर्म का बन्‍ध कर अन्‍त में उसने समाधिमरण धारण किया ॥19॥</p><br><p>समाधिमरणके प्रभाव से वह प्राणत स्‍वर्ग का इन्‍द्र हुआ । वहाँ बीस सागर की उसकी आयु थी, साढ़े तीन हाथ ऊँचा शरीर था, शक्‍ललेश्‍या थी, दश - दश माह में श्‍वास लेता था, बीस हजार वर्ष बाद आ‍हार लेता था, मानसिक प्रवीचार करता था, धूम्रप्रभा पृथिवी तक उसका अ‍वधिज्ञान था, विक्रिया बल और तेजकी सीमाभी उसके अवधिज्ञान की सीमाके बराबर थी तथा अणिमा महिमा आदि आठ उत्‍कृष्‍ट गुणों से उसका ऐश्‍वर्य बढ़ा हुआ था ॥20–22॥</p><br><p>वहाँका दीर्घ सुख भोगकर जब वह यहाँ आनेके लिए उद्मत हुआ तब इस जम्‍बूद्वीप के भरत क्षेत्र की काकन्‍दी नगरी में इक्ष्‍वाकुवंशी काश्‍यपगोत्री सुग्रीव नाम का क्षत्रिय राजा राज्‍य करता था । सुन्‍दर कान्ति को धारण करनेवाली जयरामा उसकी पट्टरानी थी ॥23–24॥</p><br><p>       उस रानीने देवों के द्वारा अतिशय श्रेष्‍ठ रत्रवृष्टि आदि सम्‍मान को पाकर फाल्‍गुनकृष्‍ण नवमीके दिन प्रभात काल के समय मूल नक्षत्र में जब कि उसने नेत्र कुछ - कुछ बाकी बची हुई निद्रासे मलिन हो रहे थे, सोलह स्‍वप्‍न देखे । स्‍वप्‍न देखकर उसने अपने पतिसे उनका फल जाना और जानकर बहुत ही हर्षित हुई ॥25–26॥</p><br><p>मार्गशीर्ष शुक्‍ल प्रतिपदाके दिन जैत्रयोग में उस महादेवीने वह उत्‍तम पुत्र उत्‍पन्‍न किया । उसी समय इन्‍द्रों ने देवों के साथ आकर उनका क्षीरसागरके जलसे अभिषेक किया, आभूषण प‍हिनाये और कुन्‍द के फूलके समान कान्ति से सुशोभित शरीर की दीप्तिसे विराजित उन भगवान् का पुष्‍पदन्‍त नाम रक्‍खा ॥27–28॥</p><br><p>श्री चन्‍द्रप्रभ भगवान् के बाद जब नब्‍बै करोड़ सागरका अन्‍तर बीत चुका था तब श्री पुष्‍पदन्‍त भगवान् हुए थे । उनकी आयु भी इसी अन्‍तरमें शामिल थी ॥29॥</p><br><p>दो लाख पूर्व की उनकी आयु थी, सौ धनुष ऊँचा शरीर था और पचास लाख पूर्व तक उन्‍होंने कुमार - अवस्‍थाके सुख प्राप्‍त किये थे ॥30॥</p><br><p>अथानन्‍तर अच्‍युतेन्‍द्रादि देव जिसे पूज्‍य समझते हैं ऐसा साम्राज्‍य पाकर उन पुष्पदन्‍त भगवान् ने इष्‍ट पदार्थों के संयोगसे युक्‍त सुख का अनुभव किया । उस समय बड़े - बड़े पूज्‍य पुरूष उनकी स्‍तुति किया करते थे ॥31॥</p><br><p>बहुत कहें ॽ ॥32॥</p><br><p>भगवान् पुण्‍यवान् रहें किन्‍तु मैं उन स्त्रियोंको भी बहुत पुण्‍यात्‍मा समझता हूँ क्‍योंकि मोक्षका सुख जिनके समीप है ऐसे भगवान् को भी वे प्रसन्‍न करती थीं - क्रीड़ा कराती थीं ॥33॥</p><br><p>वे भगवान् स्‍वर्गके श्रेष्‍ठ सुख - रूपी समुद्रमें मग्‍न रहकर पृथिवी पर आये थे अर्थात् स्‍वर्गके सुखोंसे उन्‍हें संतोष नहीं हुआ था इसलिए पृथि‍वी पर आये थे । इससे कहना पड़ता है कि यथार्थ भोग्‍य वस्‍तुएँ वहीं थी जो कि भगवान् को अभिलाषा उत्‍पन्‍न कराती थीं- अच्‍छी लगती थीं ॥34॥</p><br><p>जो भगवान् अनन्‍त वार अहमिन्‍द्र पद पाकर भी उससे संतुष्‍ट नहीं हुए वे यदि मनुष्‍य - लोक के इस सुख से संतुष्‍ट हुए तो कहना चाहिए कि सब सुखोंमें यही सुख प्रधान था ॥35॥</p><br><p>इस प्रकार प्रेम - पूर्वक राज्‍य करते हुए जब उनके राज्‍य - काल के पचास हजार पूर्व और अट्ठाईस पूर्वांग बीत गये तब वे एक दिन दिशाओं का अवलोकन कर रहे थे । उसी समय उल्‍कापात देखकर उनके मन में इस प्रकार विचार उत्‍पन्‍न हुआ कि यह उल्‍का नहीं है किन्‍तु मेरे अनादिकालीन महामोह रूपी अन्‍धकार को नष्‍ट करनेवाली दीपिका है ॥36–37॥</p><br><p>इस प्रकार उस उल्‍काके निमित्‍तसे उन्‍हें निर्मल आत्‍मज्ञान उत्‍पन्‍न हो गया । वे स्‍वयंबुद्ध भगवान् इस निमित्‍तसे प्रतिबुद्ध होकर तत्‍त्‍वका इस प्रकार विचार करने लगे कि आज मैंने स्‍पष्‍ट देख लिया कि यह संसार विड़म्‍बना रूप है । कर्मरूपी इन्‍द्रजालिया ही इसे उल्‍टा कर दिखलाया है ॥38-39॥</p><br><p>काम, शोक, भय, उन्‍माद, स्‍वप्‍न और चोरी आदिसे उपद्रुत हुए प्राणी सामने रक्‍खे हुए असत् पदार्थ को सत् समझने लगते है ॥40॥</p><br><p>इस संसार में न तो कोई वस्‍तु स्थिर है, न शुभ है, न कुछ सुख देनेवाली है और न कोई पदार्थ मेरा है, मेरा तो मेरा आत्‍मा ही है, यह सारा संसार मुझसे जुदा है और मैं इससे जुदा हूँ, इन दो शब्‍दोंके द्वारा ही जो कुछ कहा जाता है वही सत्‍य है, फिर भी आश्‍चर्य है कि मोहोदयसे शरीरादि पदार्थोंमें इस जीव की आत्‍मीय बुद्धि हो रही है ॥41–42॥</p><br><p>शरीरादिक ही मैं हूँ, मेरा सब सुख शुभ है, नित्‍य है इस प्रकार अन्‍य पदार्थोंमें जो मेरी पिपर्यय-बुद्धि हो रही है उसी से मैं अनेक दु:ख देनेवाले जरा, मरण और मृत्‍यु रूपी बड़े - बड़े मकरोंसे भयंकर इस संसाररूपी समुद्रमें भ्रमण कर रहा हूँ । ऐसा विचार कर वे राज्‍य - लक्ष्‍मी को छोड़नेकी इच्‍छा करने लगे ॥43–44॥</p><br><p>लौकान्तिक देवों ने उनकी पूजा की । उन्‍होंने सुमति नामक पुत्र के लिए राज्‍य का भार सौंप दिया, इन्‍द्रों ने दीक्षा - कल्‍याणक कर उन्‍हें घेर लिया ॥45॥</p><br><p>वे उसी समय सूर्यप्रभा नाम की पालकी पर सवार होकर पुष्‍पकवन में गये और मार्गशीर्षके शुक्‍लपक्ष की प्रतिपदाके दिन सायंकाल के समय बेलाका नियम लेकर एक हजार राजाओं के साथ दीक्षित हो गये । दीक्षा लेते ही उन्‍हें मन:पर्ययज्ञान उत्‍पन्‍न हो गया । वे दूसरे दिन आ‍हारके लिए शैलपुर नामक नगर में प्रविष्‍ट हुए । वहाँ सुवर्ण के समान कान्तिवाले पुष्‍पमित्र राजा ने  उन्‍हें भोजन कराकर पंचाश्‍चर्य प्राप्‍त किये ॥46–48॥</p><br><p>इस प्रकार छद्मस्‍थ अवस्‍था में तपस्‍या करते हुए उनके चार वर्ष वीत गये । तदनन्‍तर कार्तिक शुक्‍ल द्वितीया के दिन सायंकाल के समय मूल - नक्षत्र में दो दिनका उपवास लेकर नागवृक्ष के नीचे स्थित हुए और उसी दीक्षावन में घातिया कर्मरूपी पापकर्मों को नष्‍ट कर अनन्‍तचतुष्‍टयको प्राप्‍त हो गये ॥49–50॥ </p><br><p>चतुर्णिकाय देवों के इन्‍द्रों ने उनके अचिन्‍त्‍य वैभवकी रचना की - समवसरण बनाया और वे समस्‍त पदार्थों का निरूपण करनेवाली दिव्‍यध्‍वनिसे सुशोभित हुए ॥51॥</p><br><p>वे सात ऋद्धियोंको धारण करनेवाले विदर्भ आदि अट्ठासी गणधरोंसे सहित थे, पन्‍द्रह सौ श्रुतकेवलियोंके स्‍वामी थे; एक लाख पचपन हजार पाँच सौ शिक्षकोंके रक्षक थे, आठ हजार चार सौ अवधि - ज्ञानियों से सेवित थे, सात हजार केवलज्ञानियों और तेरह हजार विक्रिया ऋद्धि के धारकों से वेष्टित थे, सात हजार पाँच सौ मन:पर्ययज्ञानियों और छह हजार छह सौ वादियोंके द्वारा उनके मंगलमय चरणों की पूजा होती थी, इस प्रकारवे सब मिलाकर दो लाख मुनियों के स्‍वामी थे, घोषार्याको आदि लेकर तीन लाख अस्‍सी हजार आर्यिकाओंसे सहित थे, दो लाख श्रावकों से युक्‍त थे, पाँच लाख श्राविकाओंसे पूजित थे, असंख्‍यात देवों और संख्‍यात तिर्यंचोसे सम्‍पन्‍न थे । इस तरह बारह सभाओं से पूजित भगवान् पुष्‍पदन्‍त आर्य देशोंमें बिहार कर सम्‍मेदशिखर पर पहुँचे और योग निरोध कर भाद्रशुक्‍ल अष्‍टमी के दिन मूल नक्षत्र में सायंकाल के समय एक हजार मुनियों के साथ मोक्षको प्राप्‍त हो गये । देव आये और उनका निर्वाण - कल्‍याणक कर स्‍वर्ग चले गये ॥52–59॥</p><br><p>	जिन्‍होंने स्‍वयं चलकर मोक्षका कठिन मार्ग दूसरोंके लिए सरल तथा शुद्ध कर दिया है, जिन्‍होंने चित्‍तमे उपशम भावको धारण करनेवाले भक्‍तोंके लिए स्‍वर्ग और मोक्षका मार्ग प्राप्‍त करने की उत्‍तम विधि बतलाई है, जो मोक्ष - लक्ष्‍मी के स्‍वामी हैं, जिनके दाँत खिले हुए पुष्‍पके समान हैं, जो स्‍वयं देदीप्‍यमान हैं और जिनका मुख दाँतोंकी कान्ति से सुशोभित है ऐसे भगवान् पुष्‍पदन्‍तको हम नमस्‍कार करते हैं ॥60॥</p><br><p>हे देव ! आपका शरीर शान्‍त है, वचन कानोंको हरनेवाले हैं, चरित्र सबका उपकार करनेवाला है और आप स्‍वयं संसाररूपी विशाल रेगिस्‍तानके बीच में ‘सघन’ - छायादार वृक्ष के समान हैं अत: हम सब आपका ही आश्रय लेते हैं ॥61॥</p><br><p>	जो पहले महापद्म नामक राजा हुए, फिर स्‍वर्ग में चौदहवें कल्‍पके इन्‍द्र हुए और तदनन्‍तर भरत क्षेत्र में महाराज सुविधि नामक नौवें तीर्थंकर हुए ऐसे सुविधिनाथ अथवा पुष्‍पदन्‍त हम सबको लक्ष्‍मी प्रदान करें ॥62॥</p><br></div><hr class=type_7>
<div class=gatha>पर्व - 56</div>
<div class=arth><b><font color=darkmagenta>अन्वयार्थ : </font></b><p>	जिनका कहा हुआ समीचीन धर्म, कर्मरूपी सूर्यकी किरणों से संतप्‍त प्राणियोंके लिए चन्‍द्रमा के समान शीतल है - शान्ति उत्‍पन्‍न करनेवाला है वे शीतलनाथ भगवान् हम सबके लिए शीतल हों - शान्ति उत्‍पन्‍न करनेवाले हों ॥1॥</p><br><p>पुष्‍करवर द्वीप के पूर्वार्ध भाग में जो मेरू पर्वत है उसकी पूर्व दिशाके विदेह क्षेत्र में सीतानदी के दक्षिण तट पर एक वत्‍स नाम का देश है । उसके सुसीमा नगर में पद्मगुल्‍म नाम का राजा राज्‍य करता था । राजा पद्मगुल्‍म साम, दान, दण्‍ड और भेद इन चार उपायोंका ज्ञाता था, सहाय, साधनोपाय, देशविभाग, कालविभाग और विनिपातप्रतीकार इन पाँच अंगोंसे निर्णीत संधि और विग्रह - युद्धके रहस्‍य को जानने वाला था । उसका राज्‍य - रूपी वृक्ष बुद्धि - रूपी जलके सिंचनसे खूब वृद्धि को प्राप्‍त हो रहा था, तथा स्‍वामी, मंत्री, किला, खजाना, मित्र, देश और सेना इन सात प्रकृतिरूपी शाखाओं से विस्‍तारको प्राप्‍त होकर धर्म, अर्थ और कामरूपी तीन फलोंको निरन्‍तर फलता रहता था ॥2–4॥</p><br><p>व‍ह प्रताप - रूपी बड़वानलकी चंचल ज्‍वालाओं के समूह से अत्‍यन्‍त देदीप्‍यमान था तथा उसने अपने चन्‍द्रहास - खंगकी धाराजलके समुद्रमें समस्‍त शत्रु राजा रूप - पर्वतोंको डुबा दिया था ॥5॥</p><br><p>उस गुणवान् राजा ने  दैव, बुद्धि और उद्यमके द्वारा स्वयं लक्ष्‍मी का उपार्जन कर उसे सर्वसाधारणके द्वारा उपभोग करने योग्‍य बना दिया था । साथ ही वह स्‍वयं भी उसका उपभोग करता था ॥6॥</p><br><p>न्‍यायोपार्जित धनके द्वारा याचकोंके समूहको संतुष्‍ट करनेवाला तथा समस्‍त ऋतुओं के सुख भोगनेवाला राजा पद्मगुल्‍म जब इस धराचक्रका – पृथिवीमण्‍डलका पालन करता था तब उसके समागम की उत्‍सुकतासे ही मानो वसन्‍त ऋतु आ गई थी । कोकिलाओं और भ्रमरोंके मनोहर शब्‍द ही उसके मनोहर शब्‍द थे, वृक्षोके लहलहाते हुए पल्‍लव ही उसके ओठ थे, सुगन्धि से एकत्रित हुए मत्‍त भ्रमरोंसे सहित पुष्‍प ही उसके नेत्र थे, कुहरासे रहित निर्मल चाँदनी ही उसका हास्‍य था, स्‍वच्‍छ आकाश ही उसका वस्‍त्र था, सम्‍पूर्ण चन्‍द्रमा का मण्‍डल ही उसका मुख था, मौलिश्रीकी सुगन्धि से सुवासित मलय समीर ही उसका श्‍वासोच्‍छ्वास था और कनेरके फूलही उसके शरीर की पीत कान्ति थी ॥7–10॥</p><br><p>कामदेव यद्यपि शरीरहित था और उसके पास सिर्फ पाँच ही वाण थे, तो भी वह राजा पद्मगुल्‍म को इस प्रकार निष्‍ठुरतासे पीड़ा पहुँचाने लगा जैसे कि अनेक वाणोंसहित हो सो ठीक ही है क्‍योंकि समय का बल पाकर कौन नहीं बलबान् हो जाता है ॽ ॥11॥</p><br><p>जिसका मन वसन्‍त – लक्ष्‍मी ने अपने अधीन कर लिया है तथा जो अनेक सुख प्राप्‍त करना चाहता है ऐसा वह राजा प्रीतिको बढ़ाता हुआ उस वसन्‍तलक्ष्‍मी के साथ निरन्‍तर क्रीड़ा करने लगा ॥12॥</p><br><p>परन्‍तु जिस प्रकार वायुसे उड़ाई हुई मेघमाला कहीं जा छिपती है उसी प्रकार कालरूपी वायुसे उड़ाई वह वसन्‍त - ऋतु कहीं जा छिपी - नष्‍ट हो गई और उसके नष्‍ट होनेसे उत्‍पन्‍न हुए शोकके द्वारा उसका चित्‍त बहुतही व्‍याकुल हो गया ॥13॥</p><br><p>वह विचार करने लगा कि यह काम बड़ा दुष्‍ट है, यह पापी समस्‍त संसार को दु:खी करता है, सबके चित्‍तमें रहता है और विग्रह शरीर रहित होने पर भी विग्रही - शरीरसहित <span class=comment>(पक्षमें उपद्रव करने वाला)</span> है ॥14॥</p><br><p>मैं उस कामको आज ही ध्‍यानरूपी अग्निके द्वारा भस्‍म करता हूँ । इस प्रकार उसे वैराग्‍य उत्‍पन्‍न हुआ । वह चन्‍दन नामक पुत्र के लिए राज्‍य का भार सौंपकर आनन्‍द नामक मुनिराज के समीप पहुँचा और समस्‍त परिग्रह तथा शरीरसे विमुख हो गया ॥15–16॥</p><br><p>शान्‍त परिणामोंको धारण करनेवाले उसने विपाकसूत्र तक सब अंगोंका अध्‍ययन किया, चिरकाल तक तपश्‍चरण किया, तीर्थंकर नाम-कर्म का बन्‍ध किया, सम्‍यग्‍दर्शन सम्‍यग्‍ज्ञान और सम्‍यक्‍चारित्र इन तीन आराधनाओं का साधन किया तथा आयु के अन्‍त में वह समाधिमरण कर आरण नामक पन्‍द्रहवें स्‍वर्ग में विशाल वैभवको धारण करनेवाला इन्‍द्र हुआ ॥17–18॥</p><br><p>वहाँ उसकी आयु बाईस सागर की थी, तीन हाथ ऊँचा उसका शरीर था, द्रव्‍य और भाव दोनों ही शुक्‍ललेश्‍याएँ थी, ग्‍यारह माह में श्‍वास लेता था, बाईस हजार वर्षमें मानसिक आहार लेकर संतुष्‍ट रहता था, लक्ष्‍मीमान् था, मानसिक प्रवीचारसे युक्‍त था, प्राकाम्‍य आदि आठ गुणोंका धारक था, छठवें नरक के पहले - पहले तक व्‍याप्‍त रहनेवाले अ‍वधिज्ञान से देदीप्‍यमान था, उतनी ही दूर तक उसका बल तथा विक्रिया शक्ति थी और बाह्य - विकारोंसे रहित विशाल श्रेष्‍ठ सुखरूपी सागरका पारगामी था, इस प्रकार उसने अपनी असंख्‍यात वर्षकी आयुको काल की कलाके समान - एक क्षणके समान बिता दिया ॥19–22॥</p><br></div><hr class=type_7>
<div class=gatha>पर्व - 57</div>
<div class=arth><b><font color=darkmagenta>अन्वयार्थ : </font></b><p>दूसरा आश्रय लेने योग्‍य नहीं है - इस तरह कल्‍याणके अभिलाषी मनुष्‍यों के द्वारा आश्रय करने योग्‍य भगवान् श्रेयांसनाथ हम सबके कल्‍याणके लिए हों ॥1॥</p><br><p>पुष्‍करार्ध द्वीपसम्‍बन्‍धी पूर्व विदेह क्षेत्रके सुकच्‍छ देशमें सीता नदी के उत्‍तर तट पर क्षेमपुर नाम का नगर है । उसमें समस्‍त शत्रुओं को नम्र करनेवाला त‍था प्रजाके अनुराग से प्राप्‍त अचिन्‍त्‍य महिमाका आश्रयभूत नलिनप्रभ नाम का राजा राज्‍य करता था ॥2–3॥</p><br><p>पृथक् - पृथक् तीन भेदोंके द्वारा जिनका निर्णय किया गया है ऐसी शक्तियों, सिद्धियों और उदयों से जो अभ्‍युदयको प्राप्‍त है तथा शान्ति और परिश्रमसे जिसे क्षेम और योग प्राप्‍त हुए हैं ऐसा यह राजा सदा बढ़ता रहता था ॥4॥</p><br><p>वह राजा न्‍याय-पूर्वक प्रजा का पालन करता था और स्‍नेह पूर्ण पृ‍थिवीको मर्यादामें स्थित कर उसका भूभृत्पना सार्थक था ॥5॥</p><br><p>समीचीन मार्ग में चलनेवाले उस श्रेष्‍ठ राजा में धर्म तो धर्म ही था, किन्‍तु अर्थ तथा काम भी धर्म युक्‍त थे । अत: वह धर्ममय ही था ॥6॥</p><br><p>इस प्रकार स्‍वकृत पुण्‍यकर्म के उदय से प्राप्‍त सुखकी खान स्‍वरूप यह राजा लोकपालके समान इस समस्‍त पृथिवी का दीर्घकाल तक पालन करता रहा ॥7॥</p><br><p>एक दिन वनपालसे उसे मालूम हुआ कि सहस्‍त्राम्रवणमें अनन्‍त जिनेन्‍द्रदेवकी पूजाकी, चिरकाल तक स्‍तुतिकी, नमस्‍कार किया और फिर अपने योग्‍य स्‍थान पर बैठ गया । तदनन्‍तर धर्मोपदेश सुनकर उसे तत्‍त्‍वज्ञान उत्‍पन्‍न हुआ जिससे इस प्रकार चिन्‍तवन करने लगा कि किसका कहाँ किसके द्वारा किस प्रकार किससे और कितना कल्‍याण हो सकता है यह न जान कर मैंने खेद - खिन्‍न होते हुए अनन्‍त जन्‍मोंमें भ्रमण किया है । मैंने जो बहुत प्रकार का परिग्रह इकट्ठा कर रक्‍खा है वह मोह वश ही किया है इसलिए इसके त्‍यागसे यदि निर्वाण प्राप्‍त हो सकता है, तब समय बितानेसे क्‍या लाभ है ॽ ॥8–11॥</p><br><p>ऐसा विचार कर उसने गुणों से सुशोभित सुपुत्र नामक पुत्र के लिए राज्‍य देकर बहुत - से राजाओं के साथ संयम धारण कर लिया ॥12॥</p><br><p>ग्‍यारह अंगोका अध्‍ययन किया, तीर्थंकर नाम - कर्म का बन्‍ध किया और आयु के अन्‍त में समाधिमरण कर सोलहवें अच्‍युत स्‍वर्गके पुष्‍पोत्‍तर विमान में अच्‍युत नाम का इन्‍द्र हुआ । वहाँ बाईस सागर प्रमाण उसकी आयु थी, तीन हाथ ऊँचा शरीर था, और ऊपर जिनका वर्णन आ चुका है ऐसी लेश्‍या आदिसे सहित था ॥13–14॥</p><br><p>दिव्‍य भावोंको धारण करनेवाली सुन्‍दर देवियोंके साथ उसने बहुत समय तक प्रतिदिन उत्‍तमसे उत्‍तम सुखों का बड़ी प्रीतिसे उपभोग किया ॥15॥</p><br><p>कल्‍पातीत - सोलहवें स्‍वर्गके आगेके अहमिन्‍द्र विराग हैं - राग रहित हैं और अन्‍य देव अल्‍प सुखवाले हैं इसलिए संसार के सबसे अधिक सुखोंसे संतुष्‍ट होकर वह अपनी आयु व्‍यतीत करता था ॥16॥</p><br><p>वहाँके सुख भोगकर जब वह यहाँ आनेके लिए उद्यत हुआ तब इसी जम्‍बूद्वीप के भरत क्षेत्र में सिंहपुर नगरका स्‍वामी इक्ष्‍वाकु वंशसे प्रसिद्ध विष्‍णु नाम का राजा राज्‍य करता था ॥17॥</p><br><p>उसकी वल्‍लभाका नाम सुनन्‍दा था । सुनन्‍दाने गर्मधारणके छह माह पूर्व से ही रत्‍नवृष्टि आदि कई तरहकी पूजा प्राप्‍त की थी ॥18॥</p><br><p>ज्‍येष्‍ठकृष्‍ण षष्‍ठी के दिन श्रवण नक्षत्र में प्रात:काल के समय उसने सोलह स्‍वप्‍न तथा अपने मुख में प्रवेश करता हुआ हाथी देखा ॥19॥</p><br><p>पतिसे उनका फल जानकर वह बहुत ही हर्षको प्राप्‍त हुई । उसी समय इन्‍द्रों ने आकर गर्भ-कल्‍याणकका महोत्‍सव किया ॥20॥</p><br><p>उत्‍तम सन्‍तानको धारण करनेवाली सुनन्‍दाने पूर्वोक्‍त विधिसे नौ माह बिता कर फाल्‍गुनकृष्‍ण एकादशी के दिन विष्‍णुयोग में तीन ज्ञानोंके धार‍क तथा महाभाग्‍यशाली उस अच्‍युतेन्‍द्रको संसार के संतोष के लिए उस प्रकार उत्‍पन्‍न किया जिस प्रकार कि मेघमाला उत्‍तम वृष्टिको उत्‍पन्‍न करती है ॥21–22॥</p><br><p>जिस प्रकार शरद-ऋतुके आनेपर सब जगहके जलाशय शीघ्र ही प्रसन्‍न - स्‍वच्‍छ हो जाते हैं उसी प्रकार उनका जन्‍म होते ही सब जीवों के मन प्रसन्‍न हो गये थे - हर्ष से भर गये थे ॥23॥</p><br><p>भगवान् का जन्‍म होने पर याचक लोग धन पाकर हर्षित हुए थे, धनी लोग दीन मनुष्‍यों को संतुष्‍ट करनेसे हर्षित हुए थे और वे दोनों इष्‍ट भोग पाकर सुखी हुए थे ॥24॥</p><br><p>उस समय सब जीवों को सुख देनेवाली समस्‍त ऋतुएँ मिलकर अपने - अपने मनोहर भावोंसे प्रकट हुई थीं ॥25॥</p><br><p>बड़ा आश्‍चर्य था कि उस समय भगवान् का जन्‍म होने पर रोगी मनुष्‍य नीरोग हो गये थे, शोक वालेशोक शोक-रहित हो गये थे, और पापी जीव धर्मात्‍मा बन गये थे ॥26॥</p><br><p>जब उस समय साधारण मनुष्‍यों को इतना संतोष हो रहा था तब मा‍ता - पिता के संतोषका प्रमाण कौन बता सकता है ॽ ॥27॥</p><br><p>शीघ्र ही चारों निकायके देव अपने शरीर तथा आभरणोंकी प्रभाके समूह से समस्‍त संसार को तेजोमय करते हुए चारों ओरसे आ गये ॥28॥</p><br><p>मनोहर दुन्‍दुभियाँ बजने लगीं, पुष्‍प–वर्षाएँ होने लगीं, देव-नर्तकियाँ नृत्‍य करने लगीं और स्‍वर्गके गवैया मधुर गान गाने लगे ॥29॥</p><br><p>'यह लोक देव लोक है अथवा उससे भी अधिक वैभवको धारण करनेवाला कोई दूसरा ही लोक है' इस प्रकार देवों के शब्‍द निकल रहे थे ॥30॥</p><br><p>सौधर्मेन्‍द्रने स्‍वयं उत्‍तम आभूषणादिसे भगवान् के माता - पिताको संतुष्‍ट किया और इन्‍द्रा‍णीने मायासे माताको संतुष्‍ट कर जिन - बालक को उठा लिया ॥31॥</p><br><p>सौधर्मेन्‍द्र जिन - बालक को ऐरावत हाथी के कन्‍धे पर विराजमान कर देवोंकी सेना के साथ लीला-पूर्वक महा - तेजस्‍वी महामेरू पर्वत पर पहुँचा ॥32॥</p><br><p>वहाँ उसने पंचम क्षीरसमुद्रसे लाये हुए क्षीर रूप जलके कलशोंके समूह से भगवान् का अभिषेक किया, आभूषण पहिनाये और बड़े हर्षके साथ उनका श्रेयांस यह नाम रक्‍खा ॥33॥</p><br><p>उत्‍सव मनाता हुआ स्‍वर्ग चला गया ॥34॥</p><br><p>जिस प्रकार किरणोंके द्वारा क्रम - क्रम से कान्ति को पुष्‍ट करनेवाले बाल - चन्‍द्रमा के अवयव बढ़ते रहते हैं उसी प्रकार गुणों के साथ - साथ उस समय भगवान् के शरीरावयव बढ़ते रहते थे ॥35॥</p><br><p>शीतलनाथ भगवान् के मोक्ष जानेके बाद जब सौ सागर और छयासठ लाख छब्‍बीस हजार वर्ष कम एक सागर प्रमाण अन्‍तराल बीत गया तथा आधे पल्‍य तक धर्म की परम्‍परा टूटी रही तब भगवान् श्रेयांसनाथका जन्‍म हुआ था । उनकी आयु भी इसी अन्‍तराल में शामिल थी । उनकी कुल आयु चौरासी लाख वर्षकी थी । शरीर सुवर्ण के समान कान्तिवाला था, ऊँचाई अस्‍सी धनुष की थी, तथा स्‍वयं बल, ओज और तेजके भंडार थे । जब उनकी कुमारावस्‍थाके इक्‍कीस लाख वर्ष बीत चुके तब सुख के सागर स्‍वरूप भगवान् ने देवों के द्वारा पूजनीय राज्‍य प्राप्‍त किया । उस समय सब लोग उन्‍हें नमस्‍कार करते थे, वे चन्‍द्रमा के समान सबको संतृप्‍त करते थे और अहंकारी मनुष्‍यों को सूर्य के समान संतापित करते थे ॥36–39॥</p><br><p>उन भगवान् ने महामणिके समान अपने आपको तेजस्‍वी बनाया था, समुद्र के समान गम्‍भीर किया था, चन्‍द्रमा के समान शीतल बनाया था और धर्मके समान चिरकाल तक कल्‍याणकारी श्रुत - स्‍वरूप बनाया था ॥40॥</p><br><p>भावार्थ- उन्‍हें अर्थकी चिन्‍ता नहीं करनी पड़ती थी ॥41॥</p><br><p>देवों के द्वारा किये हुए पुण्‍यानुबन्‍धी शुभ विनोदोंमें स्त्रियों के साथ क्रीडा करते हुए उनके दिन व्‍यतीत हो रहे थे ॥42॥</p><br><p>इस प्रकार बयालीस वर्ष तक उन्‍होंने राज्‍य किया । तदनन्‍तर किसी दिन वसन्‍त ऋतु का परिवर्तन देखकर वे विचार करने लगे कि जिस काल ने इस समस्‍त संसार को ग्रस्‍त कर रक्‍खा है वह काल भी जब क्षण घड़ी घंटा आदिके परिवर्तनसे नष्‍ट होता जा रहा है तब अन्‍य किस पदार्थमें स्थिरता रह सकती है ॽ यथार्थमें यह समस्‍त संसार विनश्‍वर है, जब तक शाश्‍वत पद - अविनाशी मोक्ष पद नहीं प्राप्‍त कर लिया जाता है तब तक एक जगह सुख से कैसे रहा जा सकता है ॽ ॥43–45॥</p><br><p>भगवान् ऐसा विचार कर ही रहे थे कि उसी समय सारस्‍वत आदि लौकान्तिक देवों ने आकर उनकी स्‍तुति की । उन्‍होंने श्रेयस्‍कर पुत्र के लिए राज्‍य दिया, इन्‍द्रों के द्वारा दीक्षा - कल्‍याणकके समय होनेवाला महाभिषेक प्राप्‍त किया और देवों के द्वारा उठाई जानेके योग्‍य विमलप्रभा नाम की पालकी पर सवार होकर मनोहर नामक महान् उद्यानकी ओर प्रस्‍थान किया । वहाँ पहुँच कर उन्‍होंने दो दिनके ‍लिए आहारका त्‍याग कर फाल्‍गुन कृष्‍ण एकादशी के दिन प्रात:काल के समय श्रवण नक्षत्र में एक हजार राजाओं के साथ संयम धारण कर लिया । उसी समय उन्‍हें चौथा मन:पर्ययज्ञान उत्‍पन्‍न हो गया । दूसरे दिन उन्‍होंने भोजनके लिए सिद्धार्थ नगर में प्रवेश किया ॥46–49॥</p><br><p>वहाँ उनके लिए सुवर्ण के समान कान्तिवाले नन्‍द राजा ने  भक्ति - पूर्वक आहार दिया जिससे उत्‍तम बुद्धिवाले उस राजा ने  श्रेष्‍ठ पुण्‍य और पंचाश्‍चर्य प्राप्‍त किये ॥50॥</p><br><p>इस प्रकार छद्मस्‍थ अवस्‍थाके दो वर्ष बीत जाने पर एक दिन महामुनि श्रेयांसनाथ मनोहर नामक उद्यानमें दो दिनके उपवासका नियम लेकर तुम्‍बुर वृक्ष के नीचे बैठे और वहीं पर उन्‍हें माघकृष्‍ण अमावस्‍याके दिन श्रवण नक्षत्र में सायंकाल के समय केवलज्ञान उत्‍पन्‍न हो गया ॥51–52॥</p><br><p>उसी समय अनेक ऋद्धियों से सहित चार निकायके देवों ने उनके चतुर्थ कल्‍याणक की पूजा की ॥53॥</p><br><p>	भगवान् कुन्‍थुनाथ, कुन्‍यु आ‍दि सतहत्‍तर गणधरोंके समूह से घिरे हुए थे, तेरहसौ पूर्वधारियों से सहित थे, अड़तालीस हजार दो सौ उत्‍तम शिक्षक मुनियों के द्वारा पूजित थे, छह हजार अवधि - ज्ञानियों से सम्‍मानित थे, छह हजार पाँचसौ केवलज्ञानी रूपी सूर्योंसे सहित थे, ग्‍यारह हजार विक्रिया ऋद्धि के धारकों से सुशोभित थे, छह हजार मन:पर्ययज्ञानियों से युक्‍त थे, और पाँच हजार मुख्‍य वादियों से सेवित थे । इस प्रकार सब मिलाकर चौरासी हजार मुनियों से सहित थे । इनके सिवाय एक लाख बीस हजार धारणा आदि आर्यिकाएँ उनकी पूजा करती थीं, दो लाख श्रावक और चार लाख श्राविकाएँ उनके साथ थीं, पहले कहे अनुसार असंख्‍यात देव - देवियाँ और संख्‍यात तिर्यंच सदा उनके साथ रहते थे । इस प्रकार विहार करते और धर्म का उपदेश देते हुए वे सम्‍मेदशिखर पर जा पहुँचे । वहाँ एक माह तक योग - निरोध कर एक हजार मुनियों के साथ उन्‍होंने प्रतिमायोग धारण किया । श्रावणशुल्‍का पौर्णमासी के दिन सायंकाल के समय धनिष्‍ठा नक्षत्र में विद्यमान कर्मोंकी असंख्यातगुणश्रेणी निर्जरा की और अ इ उ ऋ लृ इन पाँच लघु अक्षरोंके उच्‍चारणमें जितना समय लगता है उतने समयमें अन्तिम दो शुक्‍लध्‍यानोंसे समस्‍त कर्मों को नष्‍ट कर पंचमी गतिमें स्थित हो वे भगवान् श्रेयांसनाथ मुक्‍त होते हुए सिद्ध हो गये ॥54– 62॥</p><br><p>इसके विना हमारा टिमकाररहित पना व्‍यर्थ है ऐसा विचार कर देवों ने उसी समय उनका निर्वाण - कल्‍याणक किया और उत्‍सव कर सब स्‍वर्ग चले गये ॥63॥</p><br><p>	जिनके ज्ञानने उत्‍पन्‍न होते ही समस्‍त अन्‍धकार को नष्‍ट कर सब चराचर विश्‍वको देख लिया था, और कोई प्रतिपक्षी न होनेसे जो अपने ही स्‍वरूपमें स्थित रहा था ऐसे श्री श्रेयांसनाथ जिनेन्‍द्र तुम सबका अकल्‍याण दूर करें ॥64॥</p><br><p>	‘हे प्रभो ! आपके वचन, सत्‍य, सबका हित करने वाले तथा दयामय हैं । इसी प्रकार आपका समस्‍त चारित्र सुह्णत् जनों के लिए हितकारी है । हे भगवन्‍ ! आपकी ये दोनों वस्‍तुएँ आपकी परम विशुद्धि को प्रकट करती हैं । हे देव ! इसीलिए इन्‍द्र आदि देव भक्ति - पूर्वक आपका ही आश्रय लेते हैं । इस प्रकार विद्वान् लोग जिनकी स्‍तुति किया करते हैं ऐसे श्रेयांसनाथ भगवान् तुम सबके कल्‍याणके लिए हों ॥65॥</p><br><p>जो पहले पाप की प्रभा को नष्‍ट करनेवाले श्रेष्‍ठतम न‍लिनप्रभ राजा हुए, तदनन्‍तर अन्तिम कल्‍प में संकल्‍प मात्रसे प्राप्‍त होनेवाले सुखोंकी खान स्‍वरूप, समस्‍त देवों के अधिपति - अच्‍युतेन्‍द्र हुए और फिर त्रिलोकपूजित तीर्थंकर होकर कल्‍याणकारी स्‍याद्वादका उपदेश देते हुए मोक्षको प्राप्‍त हुए ऐसे श्रीमान् श्रेयान्‍सनाथ जिनेन्‍द्र तुम सबकी लक्ष्‍मी के लिए हों - तुम सबको लक्ष्‍मी प्रदान करें ॥66॥</p><br><p>	{जो जिनसेनके अनुगामी हैं - शिष्‍य हैं तथा लोकसेन नामक शिष्‍यके द्वारा जिनके चरण - कमल पूजित हुए हैं और जो इस पुराण के बनानेवाले कवि हैं ऐसे भदन्‍त गुणभद्राचार्यको नमस्‍कार हो ॥67॥ }</p><br><p>	जिस प्रकार चक्रवर्तियोंमें प्रथम चक्रवर्ती भरत हुआ उसी प्रकार श्रेयान्‍सनाथ के तीर्थ में तीन खण्‍ड को पालन करनेवाले नारायणोंमें उद्यमी प्रथम नारायण हुआ ॥68॥</p><br><p>उसीका चरित्र तीसरे भव से लेकर कहता हूँ । यह उदय तथा अस्‍त होनेवाले राजाओं का एक अच्‍छा उदाहरण है ॥69॥</p><br><p>इस जम्‍बूद्वीप के भरत क्षेत्र में एक मगधनाम का देश है उसमें राजगृह नाम का नगर है जो कि इन्‍द्रपुरीसे भी उत्‍तम है ॥70॥</p><br><p>स्‍वर्गसे आकर उत्‍पन्‍न होनेवाले राजाओं का यह घर है इसलिए भोगोपभोगकी सम्‍पत्तिकी अपेक्षा उसका ‘राजगृह’ यह नाम सार्थक है ॥71॥</p><br><p>किसी समय विश्‍वभूति राजा उस राजगृह नगरका स्‍वामी था, उसकी रानीका नाम जैनी था । इन दोनोंके एक पुत्र था जो कि सबके लिए आनन्‍ददायी स्‍वभाव वाला होने के कारण विश्‍वनन्‍दी नाम से प्रसिद्ध था ॥72॥</p><br><p>विश्‍वभूतिके विशाखभूति नाम का छोटा भाई था, उसकी स्‍त्री का नाम लक्ष्‍मणा था और उन दोनों के विशाखनन्‍दी नाम का पुत्र था ॥73॥</p><br><p>विश्‍वभूति अपने छोटे भाईको राज्‍य सौंपकर तपके लिए चला गया और समस्‍त राजाओं को नम्र बनाता हुआ विशाखभूति प्रजा का पालन करने लगा ॥74॥</p><br><p>उसी राजगृह नगर में नाना गुल्‍मों, लताओं और वृक्षोंसे सुशोभित एक नन्‍दन नाम का बाग था जो कि विश्वनन्‍दीको प्राणोंसे अधिक प्‍यारा था ॥75॥</p><br><p>विश्‍वनन्‍दी और विशाखनन्‍दीमें युद्ध हुआ ॥76॥</p><br><p>विशाखनन्‍दी उस युद्धको नहीं सह सका अत: भाग खड़ा हुआ । यह देखकर विश्‍वनन्‍दीको वैराग्‍य उत्‍पन्‍न हो गया और वह विचार करने लगा कि इस मोहको धिक्‍कार है ॥77॥</p><br><p>वह सबको छोड़कर सम्‍भूत गुरूके समीप आया और काका विशाखभूतिको अग्रगामी बनाकर अर्थात् उसे साथ लेकर दीक्षित हो गया ॥78॥</p><br><p>वह शील तथा गुणों से सम्‍पन्‍न होकर अनशन तप करने लगा तथा विहार करता हुआ एक दिन मथुरा नगरी में प्रविष्‍ट हुआ ॥79॥</p><br><p>वहाँ एक छोटे बछड़ेवाली गायने क्रोधसे धक्‍का दिया जिससे वह गिर पड़ा । दुष्‍टताके कारण राज्‍यसे बाहर निकाला हुआ मूर्ख विशाखनन्‍दी अनेक देशोंमें घूमता हुआ उसी मथुरानगरी में आकर रहने लगा था । वह उस समय एक वेश्‍याके मकानकी छतपर बैठा था । वहाँसे उसने विश्‍वनन्‍दीको गिरा हुआ देखकर क्रोधसे उसकी हँसी की कि तुम्‍हारा वह पराक्रम आज कहाँ गया ॽ ॥80– 81॥</p><br><p>विश्‍वनन्‍दीको कुछ शल्‍य थी अत: उसने विशाखनन्‍दीकी हँसी सुनकर निदान किया । तथा प्राणक्षय होने पर महाशुक्र स्‍वर्ग में जहाँकि पिताका छोटा भाई उत्‍पन्‍न हुआ था, देव हुआ ॥82॥</p><br><p>वहाँ सोलह सागर प्रमाण उसकी आयु थी । समस्‍त आयु भर देवियों और अप्‍सराओं के समूह के साथके मनचाहे भोग भोगकर वहाँसे च्‍युत हुआ और इस पृ‍थिवी तल पर जम्‍बूद्वीप सम्‍बन्‍धी भरत क्षेत्र के सुरम्‍य देशमें पोदनपुर नगर के राजा प्रजापतिकी प्राणप्रिया मृगावती नाम की महादेवीके शुभ स्‍वप्‍न देखनेके बाद त्रिपृष्‍ठ नाम का पुत्र हुआ ॥83– 85॥</p><br><p>काकाका जीव भी वहाँ से - महाशुक्र स्‍वर्ग से च्‍युत होकर इसी नगरी के राजाकी दूसरी पत्‍नी जयावतीके विजय नाम का पुत्र हुआ ॥86॥</p><br><p>अश्‍वग्रीव नाम का पुत्र हुआ ॥87– 88॥</p><br><p>इधर विजय और त्रिपृष्‍ठ दोनों ही प्रथम बलभद्र तथा नारायण थे, उनका शरीर अस्‍सी धनुष ऊँचा था और चौरासी लाख वर्षकी उनकी आयु थी ॥89॥</p><br><p>विजयका शरीर शंखके समान सफेद था और त्रिपृष्‍ठका शरीर इन्‍द्रनीलमणिके समान नील था । वे दोनों उद्दण्‍ड अश्‍वग्रीवको मारकर तीन खण्‍डोंसे शोभित पृथिवीके अधिपति हुए थे ॥90॥</p><br><p>वे दोनों ही सोलह हजार मुकुट - बद्ध राजाओं, विद्याधरों एवं व्‍यन्‍तर देवों के आधिपत्‍यको प्राप्‍त हुए थे ॥91॥</p><br><p>त्रिपृष्‍ठके धनुष, शंख, चक्र, दण्‍ड, असि, शक्ति और गदा ये सात रत्र थे जो कि देवों से सुरक्षित थे ॥92॥</p><br><p>बलभद्रके भी गदा, रत्‍नमाला, मुसल और हल, ये चार रत्‍न थे जो कि सम्‍यग्‍दर्शन, सम्‍यग्‍ज्ञान, सम्‍यक्चारित्र और तपके समान लक्ष्‍मी को बढ़ानेवाले थे ॥93॥</p><br><p>त्रिपृष्‍ठकी स्‍वयंप्रभा को आदि लेकर सोलह हजार स्त्रियाँ थीं और बलभद्रके चित्‍तको प्रिय लगने वाली आठ हजार स्त्रियाँ थीं ॥94॥</p><br><p>बहुत आरम्‍भ और बहुत परिग्रहको धारण करनेवाला त्रिपृष्‍ठ नारायण उन स्त्रियों के साथ चिरकाल तक रमण कर सातवीं पृथिवीको प्राप्‍त हुआ - सप्‍तम नरक गया । इसी प्रकार अश्‍वग्रीव प्रतिनारायण भी सप्‍तम नरक गया ॥95॥</p><br><p>बलभद्रने भाईके दु:खसे दु:खी होकर उसी समय सुवर्णकुम्‍भ नामक योगिराज के पास संयम धारण क‍र लिया और क्रम - क्रम से अनगारकेवली हुआ ॥96॥</p><br><p>देखो, त्रिपृष्‍ठ और विजयने साथ ही साथ राज्‍य किया, और चिरकाल तक अनुपम सुख भोगे परन्‍तु नारायण - त्रिपृष्‍ठ समस्‍त दु:खोंके महान् गृह स्‍वरूप सातवें नरकमें पहुँचा और बलभद्र सुख के स्‍थानभूत त्रिलोक के अग्रभाग पर जाकर अधिष्ठित हुआ इसलिए प्रतिकूल रहनेवाले इस दुष्‍ट कर्मको धिक्‍कार हो । जब तक इस कर्मको नष्‍ट नहीं कर दिया जावे तब तक इस संसारमे सुख का भागी कौन हो सकता है ॽ ॥97॥</p><br><p>त्रिपृष्‍ठ, पहले तो विश्‍वनन्‍दी नाम का राजा हुआ फिर महाशुक्र स्‍वर्ग में देव हुआ, फिर त्रिपृष्‍ठ नाम का अर्धचक्री - नारायण हुआ और फिर पापोंका संचय कर सातवें नरक गया ॥98॥</p><br><p>बलभद्र, पहले विशाखभूति नाम का राजा था फिर मुनि होकर महाशुक्र स्‍वर्ग में देव हुआ, वहाँसे चयकर विजय नाम का बलभद्र हुआ और फिर संसार को नष्‍ट कर परमात्‍मा - अवस्‍था को प्राप्‍त हुआ ॥99॥			</p><br><p>प्रतिनारायण पहले विशाखनन्‍दी हुआ, फिर प्रताप रहित हो मरकर चिरकाल तक संसार में भ्रमण करता रहा, फिर अश्‍वग्रीव नाम का विद्याधर हुआ जो कि त्रिपृष्‍ठ नारायणका शत्रु होकर अधोगति-नरक गतिको प्राप्‍त हुआ ॥100॥</p><br></div><hr class=type_7>
<div class=gatha>पर्व - 58</div>
<div class=arth><b><font color=darkmagenta>अन्वयार्थ : </font></b><p>	जो वासु अर्थात् इन्‍द्रके पूज्‍य हैं अथवा महाराज वसुपूज्‍यके पुत्र हैं और सज्‍जन लोग जिनकी पूजा करते हैं ऐसे वासुपूज्‍य भगवान् अपने ज्ञान से हम सबको पवित्र करें ॥1॥</p><br><p>पुष्‍करार्ध द्वीप के पूर्व मेरूकी ओर सीता नदी के दक्षिण तट पर वत्‍सकावती नाम का एक देश है । उसके अतिशय प्रसिद्ध रत्रपुर नगर में पद्मोत्‍तर नाम का राजा राज्‍य करता था ॥2॥</p><br><p>उस राजाकी गुणमयी कीर्ति सबके वचनों में रहती थी, पुण्‍यमयी मूर्ति सबके नेत्रों में रहती थी, और धर्ममयी वृत्ति सबके चित्‍तमें रहती थी ॥3॥</p><br><p>उसके वचनों में शांति थी, चित्‍तमें दया थी, शरीर में तेज था, बुद्धिमें नीति थी, दानमें धन था, जिनेन्‍द्र भगवान् में भक्ति थी और शत्रुओंमें प्रताप था अर्थात् अपने प्रतापसे शत्रुओं को नष्‍ट करता था ॥4॥</p><br><p>जिस प्रकार न्‍यायमार्गसे चलनेवाले मुनिमें समितियाँ बढ़ती हैं उसी प्रकार न्‍यायमार्गसे चलनेवाले उस राजा के पृथिवी का पालन करते समय प्रजा खूब बढ़ रही थी ॥5॥</p><br><p>उसके गुण ही धन था तथा उसकी लक्ष्‍मी भी गुणों से प्रेम करनेवाली थी इसलिए वह उस लक्ष्‍मी के साथ बिना किसी प्रतिबन्‍धके विशाल सुख प्राप्‍त करता रहता था ॥6॥</p><br><p>किसी एक दिन मनोहर नाम के पर्वत पर युगन्‍धर जिनराज विराजमान थे । पद्मोत्‍तर राजा ने  वहाँ जाकर भक्तिपूर्वक अनेक स्‍तोत्रोंसे उनकी उपासना की ॥7॥</p><br><p>विनयपूर्वक धर्म सुना और अनुप्रेक्षाओं का चिन्‍तवन किया । अनुप्रेक्षाओं के चिन्‍तवन से उसे संसार, शरीर और भोगोसे तीन प्रकार का वैराग्‍य उत्‍पन्‍न हो गया । वैराग्‍य होने पर वह इस प्रकार पुन: चिन्‍तवन करने लगा ॥8॥</p><br><p>कि यह लक्ष्‍मी माया रूप है, सुख दु:खरूप है, जीवन मरण पर्यन्‍त है, संयोग – वियोग होने तक है और यह दुष्‍ट शरीर रोगोंसे सहित है ॥9॥</p><br><p>अत: इन सबमें क्‍या प्रेम करना है ॽ अब तो मैं उपस्थित हुई इस काललब्धिका अवलम्‍बन लेकर अत्‍यन्‍त भयानक इस संसार रूपी पंच परावर्तनोंसे बाहर निकलता हूँ ॥10॥</p><br><p>के लिए अनेक राजाओं के साथ दीक्षा ले ली ॥11॥</p><br><p>निर्मल बुद्धि के धारक पद्मोत्‍तर मुनि ने ग्‍यारह अंगोंका अध्‍ययन किया, दर्शनविशुद्धि आदि भावनाओं रूप सम्‍पत्तिके प्रभाव से तीर्थंकर नाम-कर्म का बन्‍ध किया और अन्‍त में संन्यास धारण किया ॥12॥</p><br><p>जिससे महाशुक्र विमान में महाशुक्र नाम का इन्‍द्र हुआ । सोलह सागर प्रमाण उसकी आयु थी और चार हाथ ऊँचा शरीर था ॥13॥</p><br><p>पद्मलेश्‍या थी, आठ माह में एक बार श्‍वास लेता था, सदा संतुष्‍टचित्‍त रहता था और सोलह हजार वर्ष बीतने पर एक बार मानसिक आहार लेता था ॥14॥</p><br><p>सदा शब्‍दसे ही प्रवीचार करता था अर्थात् देवांगनाओं के मधुर शब्‍द सुनने मात्रसे उसकी काम बाधा शान्‍त हो जाती थी, चतुर्थ पृथिवी तक उसके अवधिज्ञान का विषय था, और चतुर्थ पृथिवी तक ही उसकी विक्रिया बल और तेजकी अवधि थी ॥15॥</p><br><p>वहाँ देवियोंके मधुर वचन, गीत, बाजे आदिसे वह सदा प्रसन्‍न रहता था । अन्‍त में काल द्रव्‍यकी पर्यायों से प्रेरित होकर जब वह यहाँ आनेवाला हुआ ॥16॥</p><br><p>	तब इस जम्‍बूद्वीप सम्‍बन्‍धी भरतक्षेत्रके चम्‍पा नगर में वसुपूज्‍य नाम का अंगदेशका राजा रहता था । वह इक्ष्‍वाकुवंशी तथा काश्‍यपगोत्री था । उसकी प्रिय स्‍त्री का नाम जयावती था,। जयावतीने रत्‍नवृष्टि आदि सम्‍मान प्राप्‍त किया था । तदनन्‍तर उसने आषाढ़कृष्‍ण षष्‍ठी के दिन चौबीसवें शतभिषा नक्षत्र में सोलह स्‍वप्‍न देखे और पतिसे उनका फल जानकर बहुत ही सन्‍तोष प्राप्‍त किया । क्रम - क्रम से आठ माह बीत जानेपर जब नौवाँ फाल्‍गुन माह आया तब उसने कृष्‍णपक्ष की चतुर्दशी के दिन वारूण योग में सब प्राणियोंका हित करनेवाले उस इन्‍द्ररूप पुत्रको सुख से उत्‍पन्‍न किया ॥17–20॥</p><br><p>महोत्‍सव कर अपने आपने निवास - स्‍थानोंकी ओर गमन किया ॥21–22॥</p><br><p>श्री श्रेयांमनाथ तीर्थंकरके तीर्थसे जब चौवन सागर प्रमाण अन्‍तर बीत चुका था और अन्तिम पल्‍यके तृतीय भाग में जब धर्म की सन्‍ततिका विच्‍छेद हो गया था तब वासुपूज्‍य भगवान् का जन्‍म हुआ था । इनकी आयु भी इसी अन्‍तरमें सम्मिलित थी, वे सत्‍तर धनुष ऊँचे थे, बहत्‍तर लाख वर्षकी उनकी आयु थी और कुंकुमके समान उनके शरीर की कान्ति थी ॥23–24॥</p><br><p>जिस प्रकार मेंडकोंके द्वारा आस्‍वादन करने योग्‍य अर्थात् सजल क्षेत्र अठारह प्रकार के इष्‍ट धान्‍योंके बीजोंकी वृद्धिका कारण होता है उसी प्रकार यह राजा गुणों की वृद्धिका कारण था ॥25॥</p><br><p>जिस प्रकार संसारका हित करनेवाले सब प्रकार के धान्‍य, सभा नाम की इच्छित वर्षाको पाकर श्रेष्‍ठ फल देनेवाले होते हैं उसी प्रकार समस्‍त गुण इस राजाकी बुद्धि को पाकर श्रेष्‍ठ फल देनेवाले हो गये थे ॥26॥</p><br><p>सात दिन तक मेघों का बरसना त्रय कहलाता है, अस्‍सी दिन तक बरसना कणशीकर कहलाता है और बीच - बीच में आतप - धूप प्रकट करनेवाले मेघों का साठ दिन तक वरसना समावृष्टि कहलाती है ॥27॥</p><br><p>गुण, अन्‍य हरिहरादिकमें जाकर अप्रधान हो गये थे परन्‍तु इन वासुपूज्‍य भगवान् में वही गुण मुख्‍यताको प्राप्‍त हुए थे सो ठीक ही है क्‍योंकि विशिष्‍ट आश्रय किसकी विशेषताको नहीं करते ॽ ॥28॥</p><br><p>चूँकि सब पदार्थ गुणमय हैं – गुणों से तन्‍मय हैं अत: गुण का नाश होनेसे गुणी पदार्थका भी नाश हो जावेगा यह विचार कर ही बुद्धिमान् वासुपूज्‍य भगवान् समस्‍त गुणोंका अच्‍छी तरह पालन करते थे ॥29॥</p><br><p>जब कुमारकाल के अठारह लाख वर्ष बीत गये तब संसार से विरक्‍त होकर बुद्धिमान् भगवान् अपने मन में पदार्थ के यथार्थ स्‍वरूपका इस प्रकार विचार करने लगे ॥30॥</p><br><p>यह निर्बुद्धि प्राणी विषयोंमें आसक्‍त होकर अपनी आत्‍माको अपने ही द्वारा बाँध लेता है तथा चार प्रकार के बन्‍धसे चार प्रकार का दु:ख भोगता हुआ इस अनादि संसार - वन में भ्रमण कर रहा है । अब मैं कालादि लब्धियों से उत्‍तम गुणको प्रकट करनेवाले सन्‍मार्गको प्राप्‍त हुआ हूँ अत: मुझे मोक्ष रूप सद्गति ही प्राप्‍त करना चाहिए ॥31–32॥</p><br><p>शरीर भला ही पवित्र हो, स्‍थायी हो, दर्शनीय – सुन्‍दर हो, नीरोग हो, आयु चिरकाल तक बाधासे रहित हो, और सुख के साधन निरन्‍तर मिलते रहें परन्‍तु यह निश्चित है कि इन सबका वियोग अवश्‍यंभावी है, यह इन्द्रियजन्‍य सुख रागरूप है, रागी जीव कर्मों को बाँधता है, बन्‍ध संसारका कारण है, संसार चतुर्गति रूप है और चारों गतियाँ दु:ख तथा सुख को देनेवाली हैं अत: मुझे इस संसार से क्‍या प्रयोजन है ॽ यह तो बुद्धिमानोंके द्वारा छोड़ने योग्‍य ही है ॥33–35॥</p><br><p>तथा अनेक उत्‍सव किये ॥36॥</p><br><p>महाराज वासुपूज्‍य देवों के द्वारा उठाई गई पालकी पर सवार होकर मनोहरोद्यान नामक वन में गये और वहाँ दो दिनके उपवासका नियम लेकर फाल्‍गुनकृष्‍ण चतुर्दशी के दिन सायंकाल के समय विशाखा नक्षत्र में सामायिक नाम का चारित्र ग्रहण कर साथ ही साथ मन:पर्ययज्ञान के धारक भी हो गये ॥37–38॥</p><br><p>उनके साथ परमार्थको जाननेवाले छह सौ छिहत्‍तर राजाओंने भी बड़े हर्ष से दीक्षा प्राप्‍त की थी ॥39॥</p><br><p>दूसरे दिन उन्‍होंने आ‍हारके लिए महानगर में प्रवेश किया । वहाँ सुवर्ण के समान कान्तिवाले सुन्‍दर नाम के राजा ने  उन्‍हें आ‍हार दिया ॥40॥</p><br><p>और पंचाश्‍चर्य प्राप्‍त किये । तदनन्‍तर छद्मस्‍थ अवस्‍थाका एक वर्ष बीत जानेपर किसी दिन वासुपूज्‍य स्‍वामी अपने दीक्षा वन में आये ॥41॥</p><br><p>वहाँ उन्‍होंने कदम्‍ब वृक्ष के नीचे बैठकर उपवासका नियम लिया और माघशुल्‍क द्वितीया के दिन सायकाल के समय विशाखा नक्षत्र में चार घातिया कर्मों को नष्‍ट कर केवलज्ञान प्राप्‍त किया । अ‍ब वे जिनराज हो गये ॥42॥</p><br><p>सौधर्म आदि इन्‍द्रों ने उसी समय आकर उनकी पूजा की । चूँकि भगवान् का वह दीक्षा - कल्याणक नाम-कर्म के उदय से हुआ था अत: उसका विस्‍तारके साथ वर्णन नहीं किया जा स‍कता ॥43॥</p><br><p>वे धर्म को आदि लेकर छयासठ गदाधरोंके समूह से वन्दित थे, बारह सौ पूर्वधारियों से घिरे रहते थे, उनतालीस हजार दो सौ शिक्षक उनके चरणों की स्‍तुति करते थे, पाँच हजार चार सौ अवधिज्ञानी उनकी सेवा करते थे, छह हजार केवलज्ञानी उनके साथ थे, दश हजार विक्रिया ऋद्धि‍को धारण करनेवाले मुनि उनकी शोभा बढ़ा रहे थे, छह हजार मन:पर्ययज्ञानी उनके चरण - कमलों का आदर करते थे और चार हजार दो सौ वादी उनकी उत्‍तम प्रसिद्धिको बढ़ा रहे थे । इस प्रकार सब मिलकर बहत्‍तर हजार मुनियों से वे सुशोभित थे, एक लाख छह हजार सेना आदि आर्यिकाओं को धारण करते थे, दो लाख श्रावकों से सहित थे, चार लाख श्राविकाओंसे युक्‍त थे, असंख्‍यात देव - देवियों से स्‍तुत्‍य थे और संख्‍यात तिर्यंचों से स्‍तुत थे ॥44–49॥</p><br><p>भगवान् ने इन सबके साथ समस्‍त आर्यक्षेत्रों में विहार कर उन्‍हें धर्मवृष्टि से संतृप्‍त किया और क्रम - क्रम से चम्‍पा नगरी में आकर एक हजार वर्ष तक रहे । जब आयु में एक मास शेष रह गया तब योग - निरोधकर रजत मालिका नामक नदी के किनारेकी भूमि पर वर्तमान, मन्‍दरगिरि की शिखर को सुशोभित करनेवाले मनोहरोद्यानमें पर्यंकासनसे स्थित हुए तथा भाद्रपदशुक्‍ला चतुर्दशी के दिन सायंकाल के समय विशाखा नक्षत्र में चौरानवे मुनियों के साथ मुक्ति को प्राप्‍त हुए ॥50–53॥</p><br><p>सेवा करने में अत्‍यन्‍त निपुण देवों ने निर्वाणकल्‍याणक की पूजा के बाद बड़े उत्‍सव से भगवान् की वन्‍दना की ॥54॥</p><br><p>जब कि विजयकी इच्‍छा रखनेवाले राजाको, अच्‍छी तरह प्रयोग में लाये हुए सन्धि - विग्रह आदि छह गुणों से ही सिद्धि <span class=comment>(विजय)</span> मिल जाती है तब मोक्षाभिलाषी भगवान् को चौरासी लाख गुणों से सिद्धि <span class=comment>(मुक्ति)</span> क्‍यों नहीं मिलती ॽ अवश्‍य मिलती ॥55॥</p><br><p>पदार्थ कथंचित् सत् है, कथंचित् असत् है, कथंचित् सत् – असत् उभयरूप है, कथंचित् अवक्‍तव्‍य है, कथंचित् सत् अवक्‍तव्‍य है, कथंचित असत् अवक्‍तव्‍य है, और कथंचित् सदसदवक्‍तव्‍य है, इस प्रकार हे भगवन, आपने प्रत्‍येक पदार्थ के प्रति सप्‍तभंगीका निरूपण किया है और इसीलिए आप सत्‍यवादी रूप से प्रसिद्ध हैं फिर हे वासुपूज्‍य देव ! आप पूज्‍य क्‍यों न हों ॽ अवश्‍य हों ॥56॥</p><br><p>पृथिवीतलका कल्‍याण करनेवाली है परन्‍तु प्रतिबन्‍धके रहते हुए कैसे हो सकती है ॽ इसीलिए आपने अन्‍तरंग - बहिरंग - दोनों परिग्रहोंके त्‍यागका उपदेश दिया है । हे वासुपूज्‍य जिनेन्‍द्र ! आप इसी परिग्रह – त्‍यागकी वासनासे पूजित हैं ॥57॥</p><br><p>    जो पहले जन्‍ममें पद्मोत्‍तर राजा हुए, फिर महाशुक्र स्‍वर्ग में इन्‍द्र हुए, वह इन्‍द्र जिनके कि चरण, देवरूपी भ्रमरोंके लिए कमल के समान थे और फिर त्रिजगत्‍पूज्‍य जिनेन्‍द्र हुए, वह जिनेन्‍द्र, जिन्‍होंने कि बालब्रह्मचारी रह कर ही राज्‍य किया था, वे बारहवें तीर्थंकर तुम सबके लिए अतुल्‍य सुख प्रदान करें ॥58॥				</p><br><p>     अथानन्‍तर – श्री वासुपूज्‍य स्‍वामी के तीर्थ में द्विपृष्‍ठ नाम का राजा हुआ जो तीन खण्‍डका स्‍वामी था और दूसरा अर्धचक्री <span class=comment>( नारायण )</span> था ॥59॥</p><br><p>     यहाँ उसका तीन जन्‍म सम्‍बन्‍धी चरित्र कहता हूँ जिसके सुनने से भव्‍य – जीवों को संसार से बहुत भारी भय उत्‍पन्‍न होगा ॥60॥</p><br><p>    इसी जम्‍बूद्वीप के भरत क्षेत्र में एक कनकपुर नाम का नगर है । उसके राजाका नाम सुषेण था । सुषेणके एक गुणमंजरी नाम की नृत्‍यकारिणी थी ॥61॥</p><br><p>     वह नृत्‍यकारिणी रूपवती थी, सौभाग्‍यवती थी, गीत नृत्‍य तथा बाजे बजाने आदि कलाओमें प्रसिद्ध थी, और दूसरी सरस्‍वतीके समान जान पड़ती थी, इसीलिए सब राजा उसे चाहते थे ॥62॥ </p><br><p>उसी भरतक्षेत्र में एक मलय नाम का मनोहर देश था, उसके विन्‍ध्‍य - पुर नगर में विन्‍ध्‍यशक्ति नाम का राजा रहता था ॥63॥</p><br><p>जिस प्रकार मधुरताके रससे अनुरक्‍त हुआ भ्रमर आम्रमंजरीके देखनेमें आसक्‍त होता है उसी प्रकार वह राजा गुणमंजरीके देखनेमें आसक्‍त था ॥64॥</p><br><p>       उसने नृत्‍यकारिणीको प्राप्‍त करने की इच्छा से सुषेण राजाका सन्‍मान कर उसके पास रत्न आदि की भेंट लेकर चित्‍तको हरण करनेवाला एक दूत भेजा ॥65॥</p><br><p>उस दूतने भी शीघ्र जाकर सुषेण महाराज के दर्शन किये, यथायोग्‍य भेंट दी और निम्‍न प्रकार समाचार कहा ॥66॥</p><br><p>उसने कहा कि आपके घर में जो अत्‍यन्‍त प्रसिद्ध नर्तकीरूपी महारत्न है, उसे आपका भाई विन्‍ध्‍यशक्ति देखना चाहता है ॥67॥</p><br><p>हे राजन् ! इसी प्रयोजनको लेकर मैं यहाँ भेजा गया हूँ । आप भी उस नृत्‍यकारिणीको भेज दीजिए । मैं उसे वापिस लाकर आपको सौंप दूँगा ॥68॥</p><br><p>दूतके ऐसे वचन सुन कर सुषेण क्रोधसे अत्‍यन्‍त काँपने लगा और कहने लगा कि जा, जा, नहीं सुनने योग्‍य तथा अहंकार से भरे हुए इन वचनों से क्‍या लाभ है ॽ इस प्रकार सुषेण राजा ने  खोटे शब्‍दों द्वारा दूतकी बहुत भारी भर्त्‍सना की । दूतने वापिस आकर यह सब समाचार राजा विन्‍ध्‍यशक्तिसे कह दिए ॥69–70॥</p><br><p>दूतके वचन सुनने से वह भी बहुत भारी क्रोधरूपी ग्रहसे आविष्‍ट हो गया - अत्‍यन्‍त कुपित हो गया और कहने लगा कि रहने दो, क्‍या दोष है ॽ तदनन्‍तर मंत्रियोंके साथ उसने कुछ गुप्‍त विचार किया ॥71॥</p><br><p>कूट युद्ध करने में चतुर, श्रेष्‍ठ योद्धाओं के आगे चलनेवाला और शूरवीर वह राजा अपनी सेना लेकर शीघ्र ही चला ॥72॥</p><br><p>विन्‍ध्‍यशक्तिने युद्धमें राजा सुषेण को पराजित किया और उसकी कीर्तिके समान नृत्‍यकारिणीको जबरदस्‍ती छीन लिया सो ठीक ही है क्‍योंकि पुण्‍य के चले जाने पर कौन किसकी क्‍या वस्‍तु नहीं हर लेता ॽ ॥73॥</p><br><p>जिस प्रकार दाँतका टूट जाना हाथीकी महिमाको छिपा लेता है, और दाढ़ का टूट जाना सिंह की महिमाको तिरोहित कर देता है उसी प्रकार मान - भंग राजाकी महिमाको छिपा देता है ॥74॥</p><br><p>उस मान - भंगसे राजा सुषेण का दिल टूट गया अत: जिस प्रकार पीठ टूट जानेसे सर्प एक पद भी नहीं चल पाता है उसी प्रकार वह भी अपने स्‍थानसे एक पद भी नहीं चल सका ॥75॥</p><br><p>किसी एक दिन उसने विरक्‍त होकर धर्मके स्‍वरूपको जाननेवाले गृह - त्‍यागी सुव्रत जिनेन्‍द्रसे धर्मोपदेश सुना और निर्मल चित्‍तसे इस प्रकार विचार किया कि वह हमारे किसी पाप का ही उदय था जिससे विन्‍ध्‍यशक्तिने मुझे हरा दिया । ऐसा विचार कर उसने पाप - रूपी शत्रु को नष्‍ट करने की इच्‍छा की ॥76–77॥</p><br><p>	और उन्‍हीं जिनेन्‍द्रसे दीक्षा ले ली । बहुत दिन तक तपरूपी अग्निके संतापसे उसका शरीर कृश हो गया था । अन्‍त में शत्रुपर क्रोध रखता हुआ वह निदान बन्‍ध सहित संन्‍यास धारण कर प्राणत स्‍वर्ग के अनुपम नामक विमान में बीस सागर की आयुवाला तथा आठ ऋद्धियों से हर्षित देव हुआ ॥78–79॥</p><br><p>	अथानन्‍तर इसी भरतक्षेत्रके महापुर नगर में श्रीमान् वायुरथ नाम का राजा रहता था । चिरकाल तक राज्‍यलक्ष्‍मी का उपभोग कर उसने सुव्रत नामक जिनेन्‍द्र के पास धर्म का उपदेश सुना, तत्‍त्‍वज्ञानी वह पहलेसे ही था अत: विरक्‍त होकर घनरथ नामक पुत्रको राज्‍य देकर तपके लिए चला गया ॥80– 81॥</p><br><p>	समस्‍त शास्‍त्रोंका अध्‍ययन कर तथा उत्‍कृष्‍ट तप कर वह उसी प्राणत स्‍वर्गके अनुत्‍तर नामक विमान में इन्‍द्र हुआ ॥82॥</p><br><p>	वहाँसे चय कर इसी भरतक्षेत्रकी द्वारावती नगरी के राजा ब्रह्मके उनकी रानी सुभद्राके अचलस्‍तोक नाम का पुत्र हुआ ॥83॥</p><br><p>	तथा सुषेण का जीव भी वहाँसे चय कर उसी ब्रह्म राजाकी दूसरी रानी उषाके द्विपृष्‍ठ नाम का पुत्र हुआ । उस द्विपृष्‍ठका शरीर सत्‍तर धनुष ऊँचा था और आयु बहत्‍तर लाख वर्षकी थी । इस प्रकार इक्ष्‍वाकु वंशका अग्रेसर वह द्विपृष्‍ठ, राजाओं के उत्‍कृष्‍ठ भोगों का उपभोग करता था ॥84– 85॥</p><br><p>	कुन्‍द पुष्‍प तथा इन्‍द्रनीलमणिके समान कान्तिवाले वे बलभद्र और नारायण जब परस्‍पर में मिलते थे तब गंगा और यमुनाके प्रवाहके समान जान पड़ते थे ॥86॥</p><br><p>	जिस प्रकार समान दो श्रावक गुरूके द्वारा दी हुई सरस्‍वतीका बिना विभाग किये ही उपभोग करते हैं उसी प्रकार पुण्‍य के स्‍वामी वे दोनों भाई बिना विभाग किये ही पृथिवी का उपभोग करते थे ॥87॥</p><br><p>	समस्‍त शास्‍त्रोंका अध्‍ययन करनेवाले उन दोनों भाइयोंमें अभेद था - किसी प्रकार का भेदभाव नहीं था सो ठीक ही है क्‍योंकि उसी अभेदकी प्रसंना होती है जो कि लक्ष्‍मी और स्‍त्री का संयोग होने पर भी बना रहता है ॥88॥</p><br><p>	वे दोनों स्थिर थे, बहुत ही ऊँचे थे, तथा सफेद और नील रंगके थे इसलिए ऐसे अच्‍छे जान पड़ते थे मानो कैलास और अंजनगिरि ही एक जगह आ मिले हों ॥89॥</p><br><p>	इधर राजा विन्‍ध्‍यशक्ति, घटी यन्त्रके समान चिरकाल तक संसार - सागरमें भ्रमण करता रहा । अन्‍त में जब थोड़ेसे पुण्‍य के साधन प्राप्‍त हुए तब इसी भरतक्षेत्रके भोगवर्धन नगर के राजा श्रीधरके सर्व प्रसिद्ध तारक नाम का पुत्र हुआ ॥90–91॥</p><br><p>अपने चक्रके आक्रमण सम्‍बन्‍धी भय से जिसने समस्‍त विद्याधर तथा भूमि - गोचरियोंको अपना दास बना लिया है ऐसा वह तारक आधे भरत क्षेत्र में रहनेवाली देदीप्‍यममान लक्ष्‍मी को धारण कर रहा था ॥92॥</p><br><p>अन्‍य जगहकी बात रहने दीजिए, मैं तो ऐसा मानता हूँ कि - उसके डरसे सूर्यकी प्रभा भी मन्‍द पड़ गई थी इसलिए लक्ष्‍मी कमलोंमें भी कभी प्रसन्‍न नहीं दिखती थी ॥93॥</p><br><p>जिस प्रकार उग्र राहु पूर्णिमा के चन्‍द्रमा का विरोधी होता है उसी प्रकार उग्र प्रकृति वाला तारक भी प्राचीन राजाओं के मार्गका विरोधी था ॥94॥</p><br><p>जिस प्रकार किसी क्रूर ग्रहके विकारसे मेघमाला के गर्भ गिर जाते हैं उसी प्रकार तारकका नाम लेते ही भय उत्‍पन्‍न होनेसे गर्भिणी स्त्रियों के गर्भ गिर जाते थे ॥95॥</p><br><p>हो ॥96॥</p><br><p>जिसने समस्‍त क्षत्रियोंको संतप्‍त कर रक्‍खा है और जो ग्रीष्‍म ऋतुके सूर्य के समान दु:खसे सहन करने योग्‍य है ऐसा वह तारक अन्‍त में पतनके सम्‍मुख हुआ सो ठीक ही है क्‍योंकि ऐसे लोगोंकी लक्ष्‍मी क्‍या स्थिर रह सकती है ॽ ॥97॥</p><br><p>जो अखण्‍ड तीन खण्‍डोंका स्‍वामित्‍व धारण करता था ऐसा तारक जन्‍मान्‍तरसे आये हुए तीव्र विरोधसे प्रेरित होकर द्विपृष्‍ठनारायण और अचल बलभद्रकी वृद्धि को नहीं सह सका । वह सोचने लगा कि मैंने समस्‍त राजाओं और किसानोको कर देनेवाला बना लिया है परन्‍तु ये दोनों भाई ब्राह्मणके समान कर नहीं देते । इतना ही नहीं, दुष्‍ट गर्वसे युक्‍त भी हैं । अपने घर में बढ़ते हुए दुष्‍ट साँपको कौन सहन करेगा ॽ ॥98–100॥</p><br><p>ये दोनों ही मेरे द्वारा नष्‍ट किये जाने योग्‍य शत्रुओं की श्रेणीमें स्थित हैं तथा अपने स्‍वभावसे दूषित भी हैं अत: जिस किसी तरह दोष लगाकर इन्‍हें अवश्‍य ही नष्‍ट करूँगा ॥101॥</p><br><p>इस प्रकार अपायका विचार कर उसने दुर्वचन कहनेवाला एक कलह - प्रेमी दूत भेजा और वह दुष्‍ट दूत भी सहसा उन दोनों भाइयोंके पास जाकर इस प्रकार कहने लगा कि शत्रुओं को मारनेवाले तार‍क महाराजने आज्ञा दी है कि तुम्‍हारे घर में जो एक बड़ा भारी प्रसिद्ध गन्‍धहस्‍ती है वह हमारे लिए शीघ्र ही भेजो अन्‍यथा तुम दोनोंके शिर खण्डित कर अपनी विजयी सेना के द्वारा उस हाथीको जबरदस्‍ती मँगा लूँगा ॥102–104॥</p><br><p>      इस प्रकार उस कलहकारी दूतके द्वारा कहे हुए असभ्‍य तथा सहन करने के अयोग्‍य वचन सुनकर पर्वत के समान अचल, उदार तथा धीरोदात्‍त प्रकृतिके धारक अचल बलभद्र इस तरह कहने लगे ॥105॥</p><br><p>कि हाथी क्‍या चीज है ? तारक महाराज ही अपनी सेना के साथ शीघ्र आवें । हम उनके लिए वह हाथी तथा अन्‍य वस्‍तुएँ देंगे जिससे कि वे स्‍वस्‍थता - कुशलता <span class=comment>(पक्षमें स्‍व: स्‍वर्गे तिष्‍ठतीति स्‍वस्‍थ: ‘शर्परि खरि विसर्गलोपो वा वक्‍तव्‍य:’ इति वार्तिकेन सकारस्‍प लोप:। स्‍वस्‍थस्‍य भाव: स्‍वास्‍थ्‍यम्)</span> मृत्‍यु को प्राप्‍त कर सकेंगे ॥106॥</p><br><p>जाकर हवाकी तरह उसकी कोपाग्निको प्रदीप्‍त कर दिया ॥107॥</p><br><p>यह सुनकर कोपाग्निसे प्रदीप्‍त हुआ तारक अग्निके समान प्रज्‍वलित हो गया और कहने लगा कि इस प्रकारवे दोनों भाई मेरी क्रोधाग्निके पतंगे बन रहे हैं ॥108॥</p><br><p>उसने मंत्रियोंके साथ बैठकर किसी कार्यका विचार नहीं किया और अपने आपको सर्वशक्ति-सम्‍पन्‍न मान कर मृत्‍यु प्राप्‍त करने के लिए प्रस्‍थान कर दिया ॥109॥</p><br><p>अन्‍याय करने के सम्‍मुख हुआ वह मूर्ख षडंग सेनासे समस्‍त पृथिवीको कँपाता हुआ उदय होने के सम्‍मुख हुए उन दोनों भाइयोंके पास जा पहुँचा । उसने सब मर्यादाका उलंघन कर दिया था इसलिए प्रलयकाल के समुद्रको भी जीत रहा था । इस प्रकार अतिशय दुष्‍ट तारकने शीघ्र ही जाकर अपनी सेनारूपी वेला <span class=comment>(ज्‍वारभाटा)</span> के द्वारा अचल और द्विपृष्‍ठके नगरको घेर लिया ॥110–111॥</p><br><p>जिस प्रकार कोई पर्वत जलकी लहरको अनायास ही रोक देता है उसी प्रकार पर्वत के समान स्थिर रहनेवाले अचलने अपनी सेना के द्वारा उसकी नि:सार सेना को अनायास ही रोक दिया था ॥112॥</p><br><p>जिस प्रकार सिंहका बच्‍चा मत्‍त हाथी के ऊपर आक्रमण करता है उसी प्रकार उद्धत प्रकृतिवाले द्विपृष्‍ठने भी एक पराक्रमकी सहायतासे ही बलवान् शत्रु पर आक्रमण कर दिया ॥113॥</p><br><p>तारकने यद्यपि चिरकाल तक युद्ध किया पर तो भी वह द्विपृष्‍ठको पराजित करने में समर्थ नहीं हो सका । अन्‍त में उसने यमराज के चक्रके समान अपना चक्र घुमाकर फेंका ॥114॥</p><br><p>वह चक्र द्विपृष्‍ठकी प्रदक्षिणा देकर उस लक्ष्‍मीपतिकी दाहिनी भुजा पर स्थिर हो गया और उसने उसी चक्र से तारकको नरक भेज दिया ॥115॥</p><br><p>उसी समय द्विपृष्‍ठ, सात उत्‍तम रत्नोंका तथा तीन खण्‍ड पृथिवी का स्‍वामी हो गया और अचल बलभद्र बन गया तथा चार रत्न उसे प्राप्‍त हो गये ॥116॥</p><br><p>दोनों भाइयोंने शत्रु राजाओं को जीतकर दिग्विजय किया और श्री वासुपूज्‍य स्‍वामीको नमस्‍कार कर अपने नगर में प्रवेश किया ॥117॥</p><br><p>चिरकाल तक तीन खण्‍डका राज्‍य कर अनेक सुख भोगे । आयु के अन्‍त में मरकर द्विपृष्‍ठ सातवें नरक गया ॥118॥</p><br><p>संयम धारण कर लिया तथा मोक्ष - लक्ष्‍मी के साथ समागम प्राप्‍त किया ॥119॥</p><br><p>और साथ ही साथ उत्‍तम पद प्राप्‍त किया परन्‍तु उनमेंसे एक तो अंकुरके समान फल प्राप्‍त करने के लिए ऊपरकी ओर <span class=comment>(मोक्ष)</span> गया और दूसरा पापसे युक्‍त होने के कारण फलरहित जड़के समान नीचेकी ओर <span class=comment>(नरक)</span> गया ॥120॥ </p><br><p>इस प्रकार द्विपृष्‍ठ तथा अचलका जो भी जीवन - वृत्‍त घटित हुआ है ‘वह सब कर्मोदयसे ही घटित हुआ है ऐसा विचार कर विशाल बुद्धि के धारक आर्य पुरूषोंको पाप छोड़कर उसके विपरीत समस्‍त सुखों का भंडार जो पुण्‍य है वही करना चाहिए ॥121॥</p><br><p>	राजा द्विपृष्‍ठ पहले इसी भरतक्षेत्रके कनकपुर नगर में सुषेण नाम का प्रसिद्ध राजा हुआ, फिर तपश्‍चरण कर चौदहवें स्‍वर्ग में देव हुआ, तदनन्‍तर तीन खण्‍ड की रक्षा करनेवाला द्विपृष्‍ठ नाम का अर्धचक्री हुआ और इसके बाद परिग्रहके महान् भार से मरकर सातवें नरक गया ॥122॥</p><br><p>	बलभद्र, पहले महापुर नगर में वायुरथ राजा हुआ, फिर उत्‍कृष्‍ट चारित्र प्राप्‍त कर उसी प्राणत स्‍वर्गके अनुत्‍तरविमान में उत्‍पन्‍न हुआ, तदनन्‍तर द्वारावती नगरी में अचल नाम का बलभद्र हुआ और अन्‍त में निर्वाण प्राप्‍त कर त्रिभुवन के द्वारा पूज्‍य हुआ ॥123॥</p><br><p>	प्रतिनारायण तारक, पहले प्रसिद्ध विन्‍ध्‍यनगर में विन्‍ध्‍यशक्ति नाम का राजा हुआ, फिर चिरकाल तक संसार - वन में भ्रमण करता रहा । कदाचित थोड़ा पुण्‍यका संचय कर श्री भोगवर्द्धन नगरका राजा तारक हुआ और अन्‍त में द्विपृष्‍ठनारायणका शत्रु होकर - उनके हाथसे मारा जाकर महापाप के उदय से अन्तिम पृथिवीमें नारकी उत्‍पन्‍न हुआ ॥124॥</p><br></div><hr class=type_7>
<div class=gatha>पर्व - 59</div>
<div class=arth><b><font color=darkmagenta>अन्वयार्थ : </font></b><p>जिनके दर्पणके समान निर्मल ज्ञानमें सारा संसार निर्मल - स्‍पष्‍ट दिखाई देता है और जिनके सब प्रकार के मलों का अभाव हो चुका है ऐसे श्री विमलनाथ स्‍वामी आज हमारे मलों का अभाव करें -हम सबको निर्मल बनावें ॥1॥</p><br><p>	पश्चिम धातकीखण्‍ड द्वीप में मेरूपर्वत से पश्चिमकी ओर सीता नदी के दक्षिण तट पर रम्‍यकावती नाम का एक देश है ॥2॥</p><br><p>	उसके महानगर में वह पद्मसेन राजा राज्‍य करता था जो कि प्रजाके लिए कल्‍पवृक्ष के समान इच्छित फल देनेवाला था ॥3॥</p><br><p>	स्‍वदेश तथा परदेशके विभागसे कहे हुए नीति - शास्‍त्र सम्‍बन्‍धी अर्थका निश्‍चय करने में उस राजा का चरित्र उदाहरण रूप था ऐसा शास्‍त्रके जानकार कहा करते थे ॥4॥</p><br><p>	शत्रुओं को नष्‍ट करनेवाले उस राजा के राज्‍य करते समय अपनी - अपनी वृत्तिके अनुसार धनका अर्जन तथा उपभोग करना ही प्रजा का व्‍यापार रह गया था ॥5॥</p><br><p>	वहाँ की प्रजा कभी न्‍यायका उल्‍लंघन नहीं करती थी, राजा प्रजा का उल्‍लंघन नहीं करता था, धर्म, अर्थ, काम रूप त्रिवर्ग राजाका उल्लंघन नहीं करता था और त्रिवर्ग परस्‍पर एक दूसरे का उल्‍लंघन नहीं करता था ॥6॥</p><br><p>	किसी एक दिन राजा पद्मसेनने प्रीतिंकर वन में स्‍वर्गगुप्‍त केवली के समीप धर्म का स्‍वरूप जाना और उन्‍हींसे यह भी जाना कि हमारे सिर्फ दो आगामी भव बाकी रह गये हैं ॥7॥</p><br><p>उसी समय उसने ऐसा उत्‍सव मनाया मानो मैं तीर्थंकर ही हो गया हूँ और पद्मनाभ पुत्र के लिए राज्‍य देकर उत्‍कृष्‍ठ तप तपना शुरू कर दिया ॥8॥</p><br><p>	ग्‍यारह अंगोंका अध्‍ययन कर उनपर दृढ़ प्रत्‍यय किया, दर्शनविशुद्धि आदि सोलह कारण भावनाओं के द्वारा तीर्थंकर प्रकृतिका बन्‍ध किया, अन्‍य पुण्‍य प्रकृतियों का भी यथायोग्‍य संचय किया और अन्‍त समयमें चार आराधनाओंकी आराधना कर सहस्‍त्रार नामक स्‍वर्ग में सहस्‍त्रार नाम का इन्‍द्रपद प्राप्‍त किया । वहाँ अठारह सागर उसकी आयु थी, एक धनुष अर्थात् चार हाथ ऊँचा शरीर था, द्रव्‍य और भाव की अपेक्षा जघन्‍य शुक्‍ललेश्‍या थी, वह नौ माह में एक बार श्‍वास लेता था, अठारह हजार वर्षमें एक बार मानसिक आहार ग्रहण करता था, देवांगनाओं का रूप देखकर ही उसकी काम - व्‍यथा शान्‍त हो जाती थी, चतुर्थ पृथिवी तक उसके अवधिज्ञान का विषय था, वहीं तक उसकी दीप्ति आदि फैल सकती थी, वह अणिमा महिमा आदि गुणों से समुन्‍नत था, स्‍नेह रूपी अमृतसे सम्‍पृक्‍त रहनेवाले उसके मुख - कमल को देखने से देवांगनाओं का चित्‍त संतुष्‍ट हो जाता था । इस प्रकार चिरकाल तक उसने सुखों का अनुभव किया ॥9–13॥</p><br><p>	वह इन्‍द्र जब स्‍वर्ग लोकसे चयकर इस पृथिवी लोक पर आनेवाला हुआ तब इसी भरत क्षेत्रके काम्पिल्‍य नगर में भगवान् ऋषभदेवका वंशज कृतवर्मा नाम का राजा राज्‍य करता था । जय श्‍यामा उसकी प्रसिद्ध महादेवी थी । इन्‍द्रादि देवों ने रत्‍नवृष्टि आदिके द्वारा जयश्‍यामा की पूजा की ॥14–15॥</p><br><p>उसने ज्‍येष्‍ठकृष्‍णा दशमीके दिन रात्रिके पिछले भाग में उत्‍तराभाद्रपद नक्षत्रके रहते हुए सोलह स्‍वप्‍न देखे, उसी समय अपने मुख - कमलमें प्रवेश करता हुआ एक हाथी देखा, और राजा से इन सबका फल ज्ञात किया ॥16–17॥</p><br><p>	उसी समय अपने आसनोंके कम्‍पनसे जिन्‍हें गर्भकल्‍याणक की सूचना हो गई है ऐसे देवों ने स्‍वर्ग से आकर प्रथम - गर्भकल्‍याणक किया ॥18॥</p><br><p>	जिस प्रकार बढ़ते हुए धनसे किसी दरिद्र मनुष्‍य के ह्णदय में हर्षकी वृद्धि होने लगती है उसी प्रकार रानी जयश्‍यामाके बढ़ते हुए गर्भसे बन्‍धुजनों के ह्णदय में हर्षकी वृद्धि होने लगी थी ॥19॥</p><br><p>	इस संसार में साधारणसे साधारण पुत्रका जन्‍म भी हर्षका कारण है तब जिसके जन्‍म के पूर्व ही इन्‍द्र लोग नम्रीभूत हो गये हों उस पुत्र के जन्‍मकी बात ही क्‍या कहना है ॽ ॥20॥</p><br><p>	माघशुक्‍ल चतुर्थीके दिन <span class=comment>(ख. ग. प्रतिके पाठकी अपेक्षा चतुर्दशी के दिन)</span> अहिर्बुघ्‍न योग में रानी जयश्‍यामाने तीन ज्ञान के धारी, तीन जगत् के स्‍वामी तथा निर्मल प्रभाके धारक भगवान् को जन्‍म दिया ॥21॥</p><br><p>	जन्‍माभिषेकके बाद सब देवों ने उनका विमलवाहन नाम रक्‍खा और सबने स्‍तुति की ॥22॥</p><br><p>का विच्‍छेद हो गया तब विमलवाहन भगवान् का जन्‍म हुआ था । उनकी आयु इसी अन्‍तराल में शामिल थी ॥23॥</p><br><p>	उनकी आयु साठ लाख वर्ष की थी, शरीर साठ धनुष ऊँचा था, कान्ति सुवर्ण के समान थी और वे ऐसे सुशोभित होते थे मानो समस्‍त पुण्‍योंकी राशि ही हों ॥24॥</p><br><p>	समस्‍त लोकको पवित्र करनेवाले, अतिशय पुण्‍यशाली भगवान् विमलवाहनकी आत्‍मा पन्‍द्रह लाख प्रमाण कुमारकाल बीतजानेपर राज्‍याभिषेकसे पवित्र हुई थी ॥25॥</p><br><p>	लक्ष्‍मी उनकी सहचारिणी थी, कीर्ति जन्‍मान्‍तरसे साथ आई थी, सरस्‍वती साथ ही उत्‍पन्‍न हुई थी और वीर - लक्ष्‍मी ने उन्‍हें स्‍वयं स्‍वीकृत किया था ॥26॥</p><br><p>	उस राजा में जो सत्‍यादिगुण बढ़ रहे थे वे बड़े - बड़े मुनियों के द्वारा भी प्रार्थनीय थे इससे बढ़कर उनकी और क्‍या स्‍तुति हो सकती थी ॥27॥</p><br><p>	अत्‍यन्‍त विशुद्धताके कारण थोड़े ही दिन बाद जिन्‍हें मोक्षका अनन्‍त सुख प्राप्‍त होनेवाला है ऐसे विमलवाहन भगवान् के अनन्‍त सुख का वर्णन भला कौन कर सकता है ॽ ॥28॥</p><br><p>       जब उन्‍हें केवलज्ञान प्राप्‍त हुआ तब समस्‍त इन्‍द्रों ने उनके चरणकमलोंकी पूजा की थी इसीलिए वे देवाधिदेव कहलाये थे ॥29॥</p><br><p>   	 लक्ष्‍मी के अधिपति भगवान् विमलवाहनका कुन्‍दपुष्‍प अथवा चन्‍द्रमा के समान निर्मल यश दिशाओं को प्रकाशित कर रहा था और आकाशको काशके पुष्‍पके समान बना रहा था ॥30॥</p><br><p>    	इस प्रकार छह ऋतुओंमें उत्‍पन्‍न हुए भोगों का उपभोग करते हुए भगवान् के तीस लाख वर्ष बीत गये ॥31॥</p><br><p>   	एक दिन उन्‍होंने, जिसमें समस्‍त दिशाएँ, भूमि̷, वृक्ष और पर्वत बर्फसे ढक रहे थे ऐसी हेमन्‍त ऋतुमें बर्फकी शोभा को तत्‍क्षणमें विलीन होता देखा ॥32॥</p><br><p>   	 जिससे उन्‍हें उसी समय संसार से वैराग्‍य उत्‍पन्‍न हो गया, उसी समय उन्‍हें अपने पूर्व जन्‍मकी सब बातें याद आ गईं और मान भंगका विचार कर रोगीके समान अत्‍यन्‍त देखखिन्‍न हुए ॥33॥</p><br><p>नहीं है ॥34॥</p><br><p>	चूंकि प्रत्‍याख्‍यानावरण कर्म का उदय है अत: मेरे चारित्रका लेश भी नहीं है और बहुत प्रकार का मोह तथा परिग्रह विद्यामान है अत: चारों प्रकार बन्‍ध भी विद्यामान है ॥35॥</p><br><p>	प्रमाद भी अभी मौजूद है और निर्जरा भी बहुत थोड़ी है । अहो ! मोहकी बड़ी महिमा है कि अब भी मैं इन्‍हीं संसार की वस्‍तुओंमें मत्‍त हो रहा हूँ ॥36॥</p><br><p>	मेरा साहस तो देखो कि मैं अब तक सर्प के शरीर अथवा फणा के समान भयंकर इन भोगों को भोग रहा हूँ । यह अब भोगोपभोग मुझे पुण्‍यकर्म के उदय से प्राप्‍त हुए है ॥37॥</p><br><p>	सो जब तक इस पुण्‍यकर्म का अन्‍त नहीं कर देता जब तक मुझे अनन्‍त सुख कैसे प्राप्‍त हो सकता है ॽ इस प्रकार निर्मल ज्ञान उत्‍पन्‍न होनेसे विमलवाहन भगवान् ने अपने ह्णदय में विचार किया ॥38॥</p><br><p>	उसी समय आये हुए सारस्‍वत आदि लौकान्तिक देवों ने उनका स्‍तवन किया तथा अन्‍य देवों ने दीक्षाकल्‍याणकके समय होने वाले अभिषेकका उत्‍सव किया ॥39॥</p><br><p>	तदनन्‍तर देवों के द्वारा घिरे हुए भगवान् देवदत्‍ता नाम की पालकी पर सवार होकर सहेतुक वन में गये और वहाँ दो दिनके उपवासका नियम लेकर दीक्षित हो गये ॥40॥</p><br><p>	उन्‍होंने यह दीक्षा माघशुक्‍ल चतुर्थीके दिन सायंकाल के समय छब्‍बीसवें - उत्‍तराभाद्रपद नक्षत्र में एक हजार राजाओं के साथ ली थी और उसी दिन वे चौथा - मन:पर्ययज्ञान प्राप्‍तकर चार ज्ञान के धारी हो गये थे ॥41॥</p><br><p>	दूसरे दिन उन्‍होंने भोजनके लिए नन्‍दनपुर नगर में प्रवेश किया । वहाँ सुवर्ण के समान कान्तिवाले राजा कनकप्रभुने उन्‍हें आहार दान देकर पंचाश्‍चर्य प्राप्‍त किये सो ठीक ही है क्‍योंकि पात्रदानसे क्‍या नहीं प्राप्‍त होता ॽ इस प्रकार सामायिक चारित्र धारण करके शुद्ध ह्णदयसे तपस्‍या करने लगे ॥42–43॥</p><br><p>जब तीन वर्ष बीत गये तब वे महामुनि एक दिन अपने दीक्षावनमे दो दिनके उपवासका नियम ले कर जामुनके वृक्ष के नीचे ध्‍यानारूढ हुए ॥44॥</p><br><p>	फलस्‍वरूप माघशुल्‍क षष्‍ठी के दिन सायंकाल के समय अतिशय श्रेष्‍ठ भगवान् विमलवाहन ने अपने दीक्षाग्रहणके नक्षत्र में घातिया कर्मों का विनाश कर कवलज्ञान प्राप्‍त कर लिया । अब वे चर - अचर समस्‍त पदार्थों को शीघ्र ही जानने लगे । उसी समय अपने मुकुट तथा मुख झुकाये हुए देव लोग आये । उन्‍होंने देवदुन्‍दुभि आदि आठ मुख्‍य प्रातिहार्योंका वैभव प्रकट लिया । उसे पाकर वे गन्‍ध - कुटी के मध्‍य में स्थित सिंहासनपर विराजमान हुए ॥45–47॥</p><br><p>	वे भगवान् मन्‍दर आदि पचपन गणधरोंसे सदा घिरे रहते थे, ग्‍यारह सौ पूज्‍य पूर्वधारियों से सहित थे, छत्‍तीस हजार पाँच सौ तीस शिक्षकों से युक्‍त थे, चार हजार आठसौ तीनों प्रकार के अवधि - ज्ञानियों से वन्दित थे, पाँच हजार पाँचसौ केवलज्ञानी उनके साथ थे, नौ हजार विक्रिया ऋद्धि के धारक उनके संघकी वृद्धि करते थे, पाँच हजार पाँच सौ मन:पर्ययज्ञानी उनके समवसरणमें थे, वे तीन हजार छह सौ वादियों से सहित थे, इस प्रकार अड़सठ हजार मुनि उनकी स्‍तुति करते थे । पद्माको आदि लेकर एक लाख तीन हजार आर्यिकाएं उनकी पूजा करती थीं, वे लाख श्रावकों से सहित थे तथा चार लाख श्राविकाओंसे पूजित थे । इनके सिवाय दो गणों अर्थात् असंख्‍यात देव देवियों और संख्‍यात तिर्यंचोसे वे सहित थे । इस तरह धर्मक्षेत्रोंमे उन्‍होंने निरन्‍तर विहार किया तथा संसाररूपी आतपसे मुरझाये हुए भव्‍यरूपी धान्‍योंको संतुष्‍ट किया । अन्‍त में वे सम्‍मेदशिखरपर जा विराजमान हुए और वहाँपर उन्‍होंने एक माह का योग निरोध किया ॥48–54॥</p><br><p>	आठ हजार छह सौ मुनियों के साथ प्रतिमा योग धारण किया तथा आषाढ़ कृष्‍ण अष्‍टमी के दिन उत्‍तराषाढ़ नक्षत्र में प्रात:काल के समय शीघ्र ही समुद्घात कर सूक्ष्‍मक्रियाप्रतिपाती नाम का शुक्‍लध्‍यान धारण किया तत्‍काल ही सयोग अवस्‍थासे अयोग अवस्‍था धारण कर उस प्रकार स्‍वास्‍थ्‍य <span class=comment>(स्‍वरूपावस्‍थान)</span> अर्थात् मोक्ष प्राप्‍त किया जिस प्रकार कि कोई रोगी स्‍वास्‍थ्‍य <span class=comment>(नीरोग अवस्‍था)</span> प्राप्‍त करता है ॥55–56॥</p><br><p>	उसी समय से ले कर लोक में आषाढ कृष्‍ण अष्‍टमी, कालाष्‍टमीके नाम से विद्वानोंके द्वारा पूज्‍य हो गई और इसी निमित्‍तको पाकर मिथ्‍या - दृष्टि लोग भी उसकी पूजा करने लगे ॥57॥</p><br><p>उसी समय सौधर्म आदि देवों ने आकर उनका अन्‍त्‍येष्टि संस्‍कार किया और मुक्‍त हुए उन भगवान् की अर्थपूर्ण सिद्ध स्‍तुतियों से वन्‍दना की ॥58॥</p><br><p>	हिंसा आदि पापों से परिणत हुआ यह जीव निरन्‍तर मलका संचय करता रहता है और पुण्‍य के द्वारा भी इसी संसार में निरन्‍तर विद्यमान रहता है अत: कहीं अपने गुणोंको विशुद्ध बनाना चाहिये -पाप पुण्‍य के विकल्‍पसे रहित बनाना चाहिये । आज मैं निर्मल बुद्धि - शुद्धोपयोगकी भावनाको प्राप्‍त कर अपने उन गुणोंको शुद्धि प्राप्‍त कराता हूँ – पुण्‍य – पाप के विकल्‍पसे दूर हटाकर शुद्ध बनाता हूँ’ ऐसा विचार कर ही जो शुक्‍लध्‍यानको प्राप्‍त हुए थे ऐसे विमलवाहन भगवान् अपने सार्थक नाम को धारण करते थे ॥59॥</p><br><p>	सम्‍यग्‍दर्शन और सम्‍यग्‍ज्ञान ही जिसके दो दाँत हैं, गुण ही जिसका पवित्र शरीर है, चार आराधनाएँ ही जिसके चरण हैं और विशाल धर्म ही जिसकी सूँड है ऐसे सन्‍मार्गरूपी हाथीको पाप - रूपी शत्रु के प्रति प्रेरित कर भगवान् विमलवाहन ने पाप - रूपी शत्रु को नष्‍ट किया था इसलिए ही लोग उन्‍हें विमलवाहन <span class=comment>(विमलं वाहनं यानं यस्‍य स: विमलवाहन: - निर्मल सवारीसे युक्‍त)</span> कहते थे ॥60॥</p><br><p>जो पहले शत्रुओं की सेना को नष्‍ट करने वाले पद्मसेन राजा हुए, फिर देव - समूह से पूजनीय तथा स्‍पष्‍ट सुखोंसे युक्‍त अष्‍टम स्‍वर्गके इन्‍द्र हुए, और तदनन्‍तर विशाल निर्मलकीर्तिके धारक एवं समस्‍त पृथिवीके स्‍वामी विमलवाहन जिनेन्‍द्र हुए, वे तेरहवें विमलनाथ तीर्थंकर अच्‍छी तरह आप लोगों के संतोष के लिए हों ॥61॥	</p><br><p>	हे भव्‍य जीवो ! जिन्‍होंने अपनी अत्‍यन्‍त निश्‍चल समाधिके द्वारा समस्‍त दोषोंको नष्‍ट कर दिया है, जिनका ज्ञान कम, इन्द्रिय तथा मनसे रहित है, जिनका शरीर अत्‍यन्‍त निर्मल है और देव भी जिनकी कीर्तिका गान करते हैं ऐसे विमलवाहन भगवान् को निर्मलता प्राप्‍त करने के लिए तुम सब बड़ी भक्ति से नमस्‍कार करो ॥62॥</p><br><p>	अथानन्‍तर श्री विमलनाथ भगवान् के तीर्थ में धर्म और स्‍वयंभू नाम के बलभद्र तथा नारायण हुए इसलिए अब उनका चरित कहा जाता है ॥63॥</p><br><p>	इसी भरतक्षेत्रके पश्चिम विदेह क्षेत्र में एक मित्रनन्‍दी नाम का राजा था, उसने अपने उपभोग करने योग्‍य समस्‍त पृथिवी अपने आधीन कर ली थी ॥64॥</p><br><p>	प्रजा इसके साथ प्रेम रखती थी इसलिए यह प्रजाकी वृद्धिके लिए था और यह प्रजाकी रक्षा करता था अत: प्रजा इसकी वृद्धिके लिए थी - राजा और प्रजा दोनों ही सदा एक दूसरेकी वृद्धि करते थे सो ठीक ही है क्‍योंकि परोपकारके भीतर स्‍वोपकार भी निहित रहता है ॥65॥</p><br><p>	उस बुद्धिमान् के लिए शत्रुकी सेना भी स्‍वसेना के समान थी और जिसकी बुद्धि चक्रके समान फिरा करती थी - चंचल रहती थी उसके लिए कमका उल्‍लंघन होनेसे स्‍वसेना भी शत्रु सेना के समान हो जाती थी ॥66॥</p><br><p>	यह राजा समस्‍त प्रजाको संतुष्‍ट करके ही स्‍वयं संतुष्‍ट होता था सो ठीक ही है क्‍योंकि परोपकार करनेवाले मनुष्‍यों के दूसरोंको संतुष्‍ट करनेसे ही अपना संतोष होता है ॥67॥</p><br><p>	किसी एक दिन वह बुद्धिमान् सुव्रत नामक जिनेन्‍द्र के पास पहुँचा और वहाँ धर्म का स्‍वरूप सुनकर अपने शरीर तथा भोगादिको नश्‍वर मानने लगा ॥68॥</p><br><p>     वह सोचने लगा – बड़े दु:खकी बात है कि ये संसार के प्राणी परिग्रहके समागमसे ही पापोंका संचय करते हुए दु:खी हो रहे हैं फिर भी निष्‍परिग्रह अवस्‍था को प्राप्‍त नहीं होते – सब परिग्रह छोड़कर दिगम्‍बर नहीं होते । बड़ा आश्‍चर्य है कि ये सामनेकी बातको भी नहीं जानते ॥69॥</p><br><p>    इस प्रकार संसार से विरक्‍त होकर उसने उत्‍कृष्‍ट संयम धारण कर लिया और अन्‍त समयमें संन्‍यास धारण कर अनुत्‍तर विमान में तैंतीस सागर की आयुवाला अहमिन्‍द्र हुआ ॥70॥</p><br><p>      वहाँसे चयकर द्वारावती नगरी के राजा भद्रकी रानी सुभद्राके शुभ स्‍वप्‍न देखनेके बाद धर्म नाम का पुत्र हुआ ॥71॥</p><br><p>      इसी भारतवर्ष के कुणाल देशमें एक श्रावस्‍ती नाम का नगर था वहाँ पर भोगोंमें तल्‍लीन हुआ सुकेतु नाम का राजा रहता था ॥72॥</p><br><p>      अशुभ कर्म के उदय से वह बहुत कामी था, तथा द्यूत व्‍यसनमें आसक्‍त था । यद्यपि हित चाहनेवाले मन्‍त्रियों और कुटुम्बियोंने उसे बहुत बार रोका पर उसके बदले उनसे प्रेरित हुए के समान वह बार – बार जुआ खेलता रहा और कर्मोदयके विपरीत होनेसे वह अपना देश – धन – बल और रानी सब कुछ हार गया ॥73–74॥ </p><br><p>      क्रोधसे उत्‍पन्‍न होनेवाले मद्य, मांस और शिकार इन तीन व्‍यसनोंमें तथा काम से उत्‍पन्‍न होने वाले जुआ, चोरी, वेश्‍या और पर - स्‍त्रीसेवन इन चार व्‍यसनोंमें जुआ खेलनेके समान कोई नीच व्‍यसन नहीं है ऐसा सब शास्‍त्रकार कहते हैं ॥75॥</p><br><p>	जो सत्‍य महागुणोंमें कहा गया है जुआ खेलनेमें आसक्‍त मनुष्‍य उसे सबसे पहले हारता है । पीछे लज्‍जा, अभिमान, कुल, सुख, सज्‍जनता, बन्‍धुवर्ग, धर्म, द्रव्‍य, क्षेत्र, घर, यश, माता - पिता, बाल-बच्‍चे, स्त्रियाँ और स्‍वयं अपने आपको हारता है - नष्‍ट करता है । जुआ खेलनेवाला मनुष्‍य अत्‍यासक्ति के कारण न स्‍नान करता है, न भोजन करता है, न सोता है और इन आवश्‍यक कार्योंका रोध हो जानेसे रोगी हो जाता है । जुआ खेलनेसे धन प्राप्‍त होता हो सो बात नहीं, वह व्‍यर्थ ही क्‍लेश उठाता है, अनेक दोष उत्‍पन्‍न करनेवाले पाप का संचय करता है, निन्‍द्य कार्य कर बैठता है, सबका शत्रु बन जाता है, दूसरे लोगोंसे याचना करने लगता है और धन के लिए नहीं करने योग्‍य कर्मोंमें प्रवृत्ति करने लगता है । बन्‍धुजन उसे छोड़ देते हैं - घरसे निकाल देते हैं, एवं राजाकी ओरसे उसे अनेक कष्‍ट प्राप्‍त होते हैं । इस प्रकार जुआके दोषोंका नामोल्‍लेख करने के लिए भी कौन समर्थ है ॽ ॥76– 80॥</p><br><p>राजा सुकेतु ही इसका सबसे अच्‍छा दृष्‍टान्‍त है क्‍योंकि वह इस जुआके द्वारा अपना राज्‍य भी हरा बैठा था । इसलिए जो मनुष्‍य अपने दोनों लोकों का भला चाहता है वह जुआको दूरसे ही छोड़ देवे ॥81॥</p><br><p>	इस प्रकार सुकेतु जब अपना सर्वस्‍व हार चुका तब शोक से व्‍याकुल होकर सुदर्शनाचार्य के चरण-मूलमें गया । वहाँ उसने जिनागमका उपदेश सुना और संसार से विरक्‍त होकर दीक्षा धारण कर ली । यद्यपि उसने दीक्षा धारण कर ली थी तथापि उसका आशय निर्मल नहीं हुआ था । उसने शोक से अन्‍न छोड़ दिया और अत्‍यन्‍त कठिन तपश्‍चरण किया ॥82– 83॥</p><br><p>	इस प्रकार दीर्घकाल तक तपश्‍चरण कर उसने आयु के अन्तिम समयमें निदान किया कि इस तपके द्वारा मेरे कला, गुण, चतुरता और बल प्रकट हो ॥84॥</p><br><p>	ऐसा निदान कर वह संन्‍यास - मरणसे मरा तथा लान्‍तव स्‍वर्ग में देव हुआ । वहाँ चौदह सागर तक स्‍वर्गीय सुख का उपभोग करता रहा ॥85॥</p><br><p>	वहाँ से चयकर इसी भरतक्षेत्रकी द्वारावती नगरी के भद्र राजाकी पृथिवी रानी के स्‍वयंभू नाम का पुत्र हुआ । यह पुत्र राजा को सब पुत्रों में अधिक प्‍यारा था ॥86॥</p><br><p>	धर्म बलभद्र था और स्‍वयंभू नारायण था । दोनों में ही परस्‍पर अधिक प्रीति थी और दोनों ही चिरकाल तक राज्‍यलक्ष्‍मी का उपभोग करते रहे ॥87॥</p><br><p>	सुकेतुकी पर्यायमें जिस बलवान् राजा ने  जुआमें सुकेतुका राज्‍य छीन लिया था वह मर कर रत्‍नपुर नगर में राजा मधु हुआ था ॥88॥</p><br><p>पूर्व जन्‍म के वैरका संस्‍कार होनेसे राजा स्‍वयंभू मधुका नाम सुनने मात्रसे कुपित हो जाता था ॥89॥</p><br><p>     किसी समय किसी राजा ने  राजा मधुके लिए भेंट भेजी थी, राजा स्‍वयंभूने दोनोंके दूतोंको मारकर तिरस्‍कारके साथ वह भेंट स्‍वयं छीन ली ॥90॥</p><br><p>     आचार्य कहते हैं कि प्रेम और द्वेषसे उत्‍पन्‍न हुआ संस्‍कार स्थिर हो जाता है इसलिए आत्‍मज्ञानी मनुष्‍य को कहीं किसी के साथ द्वेष नहीं करना चाहिए ॥91॥</p><br><p>      जब मधुने नारद से दूतके मरनेका समाचार सुना तो वह क्रोधित होकर युद्ध करने के लिए बलभद्र और नारायणके सन्‍मुख चला ॥92॥</p><br><p>      इधर युद्ध करने में चतुर तथा कुपित बलभद्र और नारायण युद्धके लिए पहलेसे ही तैयार बैठे थे अत: यमराज और अग्निकी समानता रखनेवाले वे दोनों राजा मधुको मारनेके लिए सहसा उसके पास पहुँचे ॥93॥</p><br><p>     दोनों शूरकी सेनाओंमें परस्‍परका संहार करनेवाला तथा कायर मनुष्‍यों को भय उत्‍पन्‍न करनेवाला चिरकाल तक धमासान युद्ध हुआ ॥94॥</p><br><p>    अन्‍त में राजा मधुने कुपित होकर स्‍वयंभूको मारनेके उद्देश्‍यसे शीघ्र ही जलता हुआ चक्र घुमा कर फेंका ॥95॥</p><br><p>      वह चक्र शीघ्रताके साथ जाकर तथा प्रदक्षिणा देकर स्‍वयंभूकी दाहिनी भुजाके अग्रभाग पर ठहर गया । उस समय वह ऐसा जान पड़ता था मानो आकाश से उतरकर सूर्य का बिम्‍ब ही नीचे आ गया हो ॥96॥</p><br><p>    उसी समय राजा स्‍वयंभूने कुपित होकर वह चक्र शत्रु के प्रति फेंका सो ठीक ही है क्‍योंकि पुण्‍योदय से क्‍या नहीं होता ॽ ॥97॥</p><br><p>     उसी समय स्‍वयंभू नारायण, आधे भरतक्षेत्रका राज्‍य प्राप्‍त कर इन्‍द्रके समान अपने बड़े भाईके साथ उसका निर्विघ्‍न उपयोग करने लगा ॥98॥</p><br><p>     राजा मधुने प्राण छोड़कर बहुत भारी पाप का संचय किया जिससे नरकायु बाँध कर तमस्‍तम नामक सातवें नरकमें गया ॥99॥</p><br><p>     और नारायण स्‍वयंभू भी वैरके संस्‍कारसे उसे खोजने के लिए ही मानो अपने पापोदयके कारण पीछे से उसी नरकमें प्रविष्‍ट हुआ ॥100॥</p><br><p>धर्म भी संसार से विरक्‍त होकर भगवान् विमलनाथ के समीप पहुँचा ॥101॥</p><br><p>    और सामायिक संयम धारण कर संयमियोंमें अग्रेसर हो गया । उसने निराकुल होकर इतना कठिन तप किया मानों शरीर के साथ विद्वेष ही ठान रक्‍खा हो ॥102॥</p><br><p>    उस समय बलभद्र ठीक सूर्य के समान जान पड़ते थे क्‍योंकि जिस प्रकार सूर्य सद्वृत्‍त अर्थात् गोलाकार होता है उसी प्रकार बलभद्र भी सद्वृत्‍त सदाचार से युक्‍त थे, जिस प्रकार सूर्य तेजकी मूर्ति स्‍वरूप होता है उसी प्रकार बलभद्र भी तेजकी मूर्ति स्‍वरूप थे, जिस प्रकार सूर्य उदित होते ही अन्‍धकार को नष्‍ट कर देता है उसी प्रकार बलभद्रने मुनि होते ही अन्‍तरंगके अन्‍धकार को नष्‍ट कर दिया था, जिस प्रकार सूर्य निर्मल होता है उसी प्रकार बलभद्र भी कर्मफलके नष्‍ट हो जानेसे निर्मल थे और जिस प्रकार सूर्य बिना किसी रूकावटके ऊपर आकाश में गमन करता है उसी प्रकार बलभद्र भी बिना किसी रूकावटके ऊपर तीन लोक के अग्रभाग पर जा विराजमान हुए ॥103॥ </p><br><p>   देखो, मोह वश किये हुए जुआसे मूर्ख स्‍वयंभू और राजा मधु पाप का संचय कर दुखदायी नरकमें पहँचे सो ठीक ही है क्‍योंकि धर्म, अर्थ, काम इन तीनका याद कुमार्ग वृत्तिसे सेवन किया जावे तो यह तीनों ही दु:ख – परम्‍पराके कारण हो जाते हैं ॥104॥    </p><br><p>    कोई उत्‍तम तपश्‍चरण करे और क्रोधादिके वशीभूत हो निदान – बंध कर ले तो वह निदान – बन्‍ध अतिशय पापसे उत्‍पन्‍न दु:खका कारण हो जाता है । देखो, सुकेतु यद्यपि मोक्षमार्गका पथिक था तो भी निदान – बन्‍धके कारण कुगतिको प्राप्‍त हुआ । अत: दुष्‍ट मनुष्‍यकी संगतिके समान निदान – बन्‍ध दूरसे ही छोड़ने योग्‍य है ॥105॥  </p><br><p>में सुधर्म बलभद्र हुआ और तदनन्‍तर आत्‍म – स्‍वरूप को सिद्धकर मोक्ष पद – को प्राप्‍त हुआ ॥106॥ </p><br><p>       स्‍वयंभू पहले कुणाल देशका मूर्ख राजा सुकेतु हुआ, फिर तपश्‍चरण कर सुख के स्‍थान – स्‍वरूप लान्‍तव स्‍वर्ग में देव हुआ, फिर राजा मधुको नष्‍ट करने के लिए यमराज के समान चक्रपति – नारायण हुआ और तदनन्‍तर पापोदयसे नीचे सातवीं पृथिवीमें गया ॥107॥</p><br><p>      अथानन्‍तर – इन्‍हीं विमलवाहन तीर्थंकरके तीर्थ में अत्‍यन्‍त उन्‍नत, स्थिर और देवों के द्वारा सेवनीय मेरू और मन्‍दर नाम के दो गणधर हुए थे इसलिए अब उनका चरित कहते हैं ॥108॥</p><br><p>जम्‍बूद्वीप के पश्चिम विदेह क्षेत्र में सीतोदा नदी के उत्‍तर तट पर एक गन्‍धमालिनी नाम का देश है उसके बीतशोक नगर में वैजयन्‍त राजा राज्‍य करता था । उसकी सर्वश्री नाम की रानी थी और उन दोनों के संजयन्‍त तथा जयन्‍त नाम के दो पुत्र थे, ये दोनों ही पुत्र राजपुत्रों के गुणों से सहित थे ॥109–110॥       </p><br><p>      किसी दूसरे दिन अशोक वन में स्‍वयंभू नामक तीर्थंकर पधारे । उनके समीप जाकर दोनों भाइयों ने धर्म का स्‍वरूप सुना और दोनों ही भोगों से विरक्‍त हो गये ॥111॥</p><br><p>      उन्‍होंने संजयन्‍त के पुत्र वैजयन्‍तके लिए जो कि अतिशय बुद्धिमान था राज्‍य देकर पिता के साथ संयम धारण कर लिया ॥112॥</p><br><p>संयमके सातवें स्‍थान अर्थात् बाहरवें गुणस्‍थान में समस्‍त कषायोंका क्षय कर जिन्‍होंने समरसपना – पूर्ण वीतरागता प्राप्‍त कर ली है ऐसे वैजयन्‍त मुनिराज जिनराज अवस्‍था को प्राप्‍त हुए ॥113॥  </p><br><p>     पिता के केवलज्ञान का उत्‍सव मनानेके लिए सब देव आये तथा धरणेन्‍द्र भी आया । धरणेन्‍द्रके सौन्‍दर्य और बहुत भारी ऐश्‍वर्यको देखकर जयन्‍त मुनि ने धरणेन्‍द्र होनेका निदान किया । उस निदानके प्रवाहसे वह दुर्बुद्धि मर कर धरणेन्‍द्र हुआ सो ठीक ही है क्‍योंकि बहुत मूल्‍यसे अल्‍प मूल्‍यकी वस्‍तु खरीदना दुर्लभ नहीं है ॥114–115॥ </p><br><p>       किसी एक दिन संजयन्‍त मुनि, मनोहर नगर के समीपवर्ती भीम नामक वन में प्रतिमा योग धारण कर विराजमान थे ॥116॥</p><br><p>     वहीं से विद्युद्दंष्‍ट्र नाम का विद्याधर निकला । वह पूर्वभवके वैरके स्‍मरणसे उत्‍पन्‍न हुए तीव्र वेग से युक्‍त क्रोधसे आगे बढ़नेके लिए असमर्थ हो गया । वह दुष्‍ट उन मुनिराजको उठा लाया तथा भरतक्षेत्रके इला नामक पर्वत की दक्षिण दिशाकी ओर जहाँ कुसुमवती, हरवती, सुवर्णवती, गजवती और चण्‍डवेगा इन नदियोंका समागम होता है वहाँ उन नदियोंके अगाध जलमें छोड़ आया ॥117–119॥</p><br><p>      इतना ही नहीं उसने भोले – भाले विद्याधरोंको निम्‍नांकित शब्‍द कहकर उत्‍तेजित भी किया । वह कहने लगा कि यह कोई बड़े शरीरका धारक, मनुष्‍यों को खानेवाला पापी राक्षस है, यह हम सबको अलग – अलग देखकर खानेके लिए चुपचाप खड़ा है, इस निर्दय, सर्वभक्षी तथा सर्वद्वेषी दैत्‍यको हम लोग मिलकर बाण तथा भाले आदि शस्‍त्रोंके समूह से मारें, देखो, यह भूखा है, भूखसे इसका पेट झुका जा रहा है, यदि इसकी उपेक्षा की गई तो यह देखते – देखते आज रात्रिको ही स्त्रियों – बच्‍चों तथा पशुओं को खा जावेगा । इ‍सलिए आप लोग मेरे वचनों पर विश्‍वास करो, मैं वृथा ही झूठ क्‍यों बोलूँगा ? क्‍या इसके साथ मेरा द्वेष है ?’ इस प्रकार उसके द्वारा प्रेरित हुए सब विद्याधर मृत्‍युसे डर गये और जिस प्रकार किसी विश्‍वासपात्र मनुष्‍य को ठग लोग मारने लगते हैं उस प्रकार शस्‍त्रोंका समूह लेकर साधुशिरोमणि एवं समाधिमें स्थित उन संजयन्‍त मुनिराजको वे विद्याधर सब ओरसे मारने लगे ॥120–125॥</p><br><p>	जयन्‍त मुनिराज भी इस समस्‍त उपसर्गको सह गये, उनका शरीर वज्रके समान सुदृढ़ था, वे पर्वत के समान निश्‍चल खड़े रहे और शुक्‍लध्‍यान के प्रभाव से निर्मल ज्ञान के धारी मोक्षको प्राप्‍त हो गये ॥126॥</p><br><p>	उसी समय चारों निकायके इन्‍द्र उनकी भक्ति से प्रेरित होकर निर्वाण - कल्‍याणकारी पूजा करने के लिए आये ॥127॥</p><br><p>	सब देवों के साथ पूर्वोक्‍त धरणेन्‍द्र भी आया था, अपने बड़े भाईका शरीर देखने से उसे अवधिज्ञान प्रकट हो गया जिससे वह बड़ा कुपित हुआ । उसने उन समस्‍त विद्याधरोंको नागपाशसे बाँध लिया ॥128॥</p><br><p>	उन विद्याधरोंमें कोई - कोई बुद्धिमान् भी थे अत: उन्‍होंने प्रार्थना की कि हे देव ! इस कार्य में हम लोगोंका दोष नहीं है, पापी विद्युद्दंष्‍ट्र इन्‍हें विदेह क्षेत्रसे उठा लाया और विद्याधरोंको इसने बतलाया कि इनसे तुम सबको बहुत भय है । ऐसा कहकर इसी दुष्‍टने हम सब लोगोंसे व्‍यर्थ ही यह महान् उपसर्ग करवाया है ॥129–130॥</p><br><p>	विद्याधरोंकी प्रार्थना सुनकर धरणेन्‍द्रने उन पर क्रोध छोड़ दिया और परिवारसहित विद्युद्दंष्‍ट्रको समुद्रमें गिराने का उद्यम किया ॥131॥</p><br><p>	उसी समय वहाँ एक आदित्‍याभ नाम का देव आया था जो कि विद्युद्दंष्‍ट्र और धरणेन्‍द्र दोनोंके ही गुण - लाभ का उस प्रकार हेतु हुआ था जिस प्रकार कि किसी धातु और प्रत्‍ययके बीच में आया हुआ अनुबन्‍ध गुण - व्‍याकरणमें प्रसिद्ध संज्ञा विशेषका हेतु होता हो ॥132॥</p><br><p>	वह कहने लगा कि हे नागराज ! यद्यपि इस विद्युद्दंष्‍ट्रने अपराध किया है तथापि मेरे अनुरोध से इसपर क्षमा कीजिये । आप जैसे महापुरूषोंका इस क्षुद्र पशु पर क्रोध कैसा ? ॥133॥</p><br><p>	बहुत पहले, आदिनाथ तीर्थंकरके समय आपके वंश में उत्‍पन्‍न हुए धरणेन्‍द्रके द्वारा विद्याधरोंकी विद्याएं देकर इसके वंशकी रचना की गई थी । लोक में यह बात बालक तक जानते हैं कि अन्‍य वृक्ष की बात जाने दो, विष - वृक्षको भी स्‍वयं बढ़ाकर स्‍वयं काटना उचित नहीं है, फिर हे नागराज ! आप क्‍या यह बात नहीं जानते ? ॥134–135॥</p><br><p>	जब आदित्‍याभ यह कह चुका तब नागराज - धरणेन्‍द्रने उत्‍तर दिया कि ‘इस दुष्‍टने मेरे तपस्‍वी बड़े भाईको अकारण ही मारा है अत: यह मेरे द्वारा अवश्‍य ही मारा जावेगा । इस विषय में आप मेरी इच्‍छा को रोक नहीं सकते ।‘ यह सुनकर बुद्धिमान् देवने कहा कि - ‘आप वृथा ही वैर धारण कर रहे हैं । इस संसार में क्‍या यही तुम्‍हारा भाई है ? और संसार में भ्रमण करता हुआ विद्युद्दंष्‍ट्र क्‍या आज तक तुम्‍हारा भाई नहीं हुआ । इस संसार में कौन बन्‍धु है ? और कौन बन्‍धु नहीं है ? बन्‍धुता और अबन्‍धुता दोनों ही परिवर्तनशील हैं - आज जो बन्‍धु हैं वह कल अबन्‍धु हो सकता है और आज जो अबन्‍धु है वह कल बन्‍धु हो सकता है अत: इस विषय में विद्वानोंको आग्रह क्‍यों होना चाहिये ? ॥136–139॥</p><br><p>	पूर्व जन्‍ममें अपराध करने पर तुम्‍हारे भाई संजयन्‍तने विद्युद्दंष्‍ट्रके जीव को दण्‍ड दिया था, आज इसे पूर्वजन्‍मकी वह बात याद आ गई अत: इसने मुनिका अपकार किया है ॥140॥</p><br><p>इस पापीने तुम्‍हारे बड़े भाईको पिछले चार जन्‍मोंमें भी महावैरके संस्‍कारसे परलोक भेजा है - मारा है ॥141॥</p><br><p>इसके द्वारा किये हुए उपसर्गको सहकर ही ये मुक्ति को प्राप्‍त हुए हैं ॥142॥</p><br><p>	हे भद्र ! इस कल्‍याण करनेवाले मोक्ष के कारणको जाने दीजिये । आप यह कहिये कि पूर्व जन्‍म में किये हुए अपकारका क्‍या प्रतिकार हो सकता है ? ॥143॥</p><br><p>	यह सुनकर धरणन्‍द्रने उत्‍सुक होकर आदित्‍याभसे कहा कि वह कथा किस प्रकार है ? आप मुझसे कहिये ॥144॥</p><br><p>	वह देव कहने लगा कि हे बुद्धिमान् ! इस विद्युद्दंष्‍ट्र पर वैर छोड़कर शुद्ध ह्णदयसे सुनो, मैं वह सब कथा विस्‍तारसे साफ - साफ कहता हूँ ॥145॥</p><br><p>	इसी जम्‍बूद्वीप के भरतक्षेत्र में सिंहपुर नगरका स्‍वामी राजा सिंहसेन था उसकी रामदत्‍ता नाम की पतिव्रता रानी थी ॥146॥</p><br><p>	उस राजाका श्रीभूति नाम का मंत्री था, वह श्रुति स्‍मृति तथा पुराण आदि शास्‍त्रोंका जानने वाला था, उत्‍तम ब्राह्मण था और अपने आपको सत्‍यघोष कहता था ॥147॥</p><br><p>	उसी देशके पद्मखण्‍डपुर नगर में एक सुदत्‍त नाम का सेठ रहता था । उसकी सुमित्रा स्‍त्रीसे मद्रमित्र नाम का पुत्र हुआ उसने पुण्‍योदय से रत्‍नद्वीप में जाकर स्‍वयं बहुतसे बड़े - बड़े रत्‍न कमाये । उन्‍हें लेकर वह सिंहपुर नगर आया और वहीं स्‍थायी रूप से रहनेकी इच्‍छा करने लगा । उसने श्रीभूति मंत्रीसे मिलकर सब बात कही और उसकी संमतिसे अपने रत्‍न उसके हाथमें रखकर अपने भाई - बन्‍धुओं को लेने के लिए वह पद्मखण्‍ड नगर में गया । जब वहाँसे वापिस आया तब उसने सत्‍यघोषसे अपने रत्‍न माँगे परन्‍तु रत्‍नोंके मोहमें पड़कर सत्‍यघोष बदल गया और कहने लगा कि मैं कुछ नहीं जानता ॥148–151॥</p><br><p>	तब भद्रमित्रने सब नगर में रोना - चिल्‍लाना शुरू किया और सत्‍यघोषने भी अपनी प्रामाणिकता बनाये रखनेके लिए लोगों को यह बतलाया कि पापी चोरोंने इसका सब धन लूट लिया है । इसी शोक से इसका चित्‍त व्‍याकुलहो गया है और उसी दशामें वह यह सब बक रहा है ॥152–153॥</p><br><p>	सदाचारसे दूर रहने वाले उस सत्‍यघोषने अपनी शुद्धता प्रकट करने के लिए राजा के समक्ष धर्माधिकारियों न्‍यायाधीशोंके द्वारा बतलाई हुई शपथ खाई ॥154॥</p><br><p>	भद्रमित्र यद्यपि अनाथ रह गया था तो भी उसने अपना रोना नहीं छोड़ा, वह बार - बार यही कहता था कि इस पापी विजाति ब्राह्मण ने मुझे ठग लिया ॥155॥</p><br><p>	हे सत्‍यघोष ! मैंने तुझे चारों तरहसे शुद्ध जाति आदि गुणों से युक्‍त मंत्रियोंके उत्‍तम गुणों से विभूषित तथा सचमुच ही सत्‍यघोष समझा था इ‍सलिए ही मैंने अपना रत्‍नों का पिटारा तेरे हाथमें सौंप दिया था, अब इस तरह तूँ क्‍यों बदल रहा है, इस बदलनेका कारण क्‍या है और यह सब करना क्‍या ठीक है ? महाराज सिंहसेनके प्रसादसे तेरे क्‍या नहीं हैं ? छत्र और सिंहासनको छोड़कर यह सारा राज्‍य तेरा ही तो है ॥156–158॥</p><br><p>	फिर धर्म, यश और बड़प्‍पनको व्‍यर्थ ही क्‍यों नष्‍ट कर रहा है ? क्‍या तू स्‍मृतियोंमें कहे हुये न्‍यासापहारके दोषको नहीं जानता ? ॥159॥</p><br><p>	तूने जो निरन्‍तर अर्थशास्‍त्रका अध्‍ययन किया है क्‍या उसका यही फल है कि तू सदा दूसरोंको ठगता है और दूसरोंके द्वारा स्वयं नहीं ठगाया जाता ॥160॥</p><br><p>	अथवा तू पर शब्‍द का अर्थ विपरीत समझता है - पर का अर्थ दूसरा न लेकर शत्रु लेता है सो हे सत्‍यघोष ! क्‍या सचमुच ही मैं तुम्‍हारा शत्रु हूँ ? ॥161॥</p><br><p>अपने भावी जीवनको नष्‍ट मत कर, मेरा रत्‍नोंका पिटारा मुझे दे दे ॥162–163॥</p><br><p>	मेरे रत्‍न ऐसे हैं, इतने बड़े हैं और उनकी यह जाति है, यह सब तू जानता है फिर क्‍यों इस तरह उन्‍हें छिपाता है ? ॥164॥</p><br><p>	इस प्रकार वह भद्रमित्र प्रति दिन प्रात:काल के समय किसी वृक्षपर चढ़कर बार - बार रोता था सो ठीक ही हैं क्‍योंकि धीर वीर मनुष्‍य कठिन कार्य में भी उद्यम नहीं छोड़ते ॥165॥</p><br><p>	बार - बार उसका एक - सा रोना सुनकर एक दिन रानी के मन में विचार आया कि चूँकि ‘यह सदा एक ही सदृश शब्‍द कहता है अत: यह उन्‍मत्‍त नहीं है, ऐसा समझ पड़ता है ॥166॥</p><br><p>	रानीने यह विचार राजा से प्रकट किये और मंत्रीके साथ जुआ खेलकर उसका यज्ञोपवीत तथा उसके नाम की अंगूठी जीत ली ॥167॥</p><br><p>	तदनन्‍तर उसके निपुणमती नाम की धायके हाथमें दोनों चीजें देकर उसे एकान्‍तमें समझाया कि ‘तू श्रीभूति मंत्रीके घर जा और उनकी स्‍त्रीसे कह कि मुझे मंत्रीने भेजा है, तू मेरे लिए भद्रमित्रका पिटारा दे दे । पहिचानके लिए उन्‍होंने यह दोनों चीजें भेजी हैं इस प्रकार झूठ – मूठ ही कह कर तू वह रत्‍नों का पिटारा ले आ, इस तरह सिखला कर रानी रामदत्‍ताने धाय भेजकर मंत्रीके घरसे वह रत्‍नोंका पिटारा बुला लिया ॥168–169॥</p><br><p>	राजा ने  उस पिटारेमें और दूसरे रत्‍न डालकर भद्रमित्रको स्‍वयं एकान्‍तमें बुलाया और कहा कि क्‍या यह पिटारा तुम्‍हारा है ? ॥170॥</p><br><p>	राजा के ऐसा कहने पर भद्रमित्रने कहा कि हे देव ! यह पिटरा तो हमारा ही है परन्‍तु इसमें कुछ दूसरे अमूल्‍य रत्‍न मिला दिये गये हैं ॥171॥</p><br><p>	इनमें ये रत्‍न मेरे नहीं हैं और ये मेरे हैं इस तरह कहकर सच बोलने वाले, शुद्धबुद्धि के धारक तथा सज्‍जनोंमें श्रेष्‍ठ भद्रमित्रने अपने ही रत्‍न ले लिये ॥172॥</p><br><p>	यह जानकर राजा बहुत ही संतुष्‍ट हुए और उन्‍होंने भद्रमित्र के लिए सत्‍यघोष नाम के साथ अत्‍यन्‍त उत्‍कृष्‍ट सेठका पद दे दिया - भद्रमित्रको राजश्रेष्‍ठी बना दिया और उसका ‘सत्‍यघोष’ उपनाम रख दिया ॥173॥</p><br><p>	सत्‍यघोष मंत्री झूठ बोलनेवाला है, पापी है तथा इसने बहुत पाप किये हैं इसलिए इसे दण्डित किया जावे इस प्रकार धर्माधिकारियोंके कहे अनुसार राजा ने  उसे दण्‍ड दिये जानेकी अनुमति दे दी ॥174॥</p><br><p>	इस प्रकार राजा के द्वारा प्रेरित हुए नगर के रक्षकोंने श्रीभूति मंत्रीके लिए तीन दण्‍ड निश्चित किये -1 इसका सब धन छीन लिया जावे, 2 वज्रमुष्टि पहलवानके मजबूत तीस घूंसे दिये जावें, और 3 कांसे की तीन थालोंमें रखा हुआ नया गोबर खिलाया जावे, इस प्रकार नगर के रक्षकोंने उसे तीन प्रकार के दण्‍डों से दण्डित किया ॥175–176॥</p><br><p>में अगन्‍धन नाम का साँप हुआ ॥177॥</p><br><p>	अन्‍यायसे दूसरे का धन ले लेना चोरी कहलाती है वह दो प्रकारकी मानी गई है एक जो स्‍वभाव से ही होती और दूसरी किसी निमित्‍तसे ॥178॥</p><br><p>	जो चोरी स्‍वभावसे होती है वह जन्‍मसे ही लोभ कषायके निकृष्‍ट स्‍पर्द्धकोंका उदय होनेसे होती है । जिस मनुष्‍य के नैसर्गिक चोरी करने की आदत होती है उसके घर में करोड़ोंका धन रहने पर भी तथा करोड़ोंका आय - व्‍यय होने पर भी चोरीके बिना उसे संतोष नहीं होता । जिस प्रकार सबको क्षुधा आदिकी बाधा होती है उसी प्रकार उसके चोरीका भाव होता है ॥179–180॥</p><br><p>	जब घर में स्‍त्री - पुत्र आदिका खर्च अधिक होता है और घर में धनका अभाव होता है तब दूसरी तरहकी चोरी करनी पड़ती है वह भी लोभ कषाय अथवा किसी अन्‍य दुष्‍कर्मके उद्यसे होती है ॥181॥</p><br><p>	यह जीव दोनों प्रकारकी चोरियों से अशुभ आयु का बन्‍ध करता है और अपनी दुष्‍ट चेष्‍टासे दुर्गतिमें चिरकाल तक भारी दु:ख सहन करता है ॥182॥</p><br><p>	चोरी करनेवालेकी सज्‍जनता नष्‍ट हो जाती है, धनादिके विषय में उसका विश्‍वास चला जाता है, और मित्र तथा भाई - बन्‍धुओं के साथ उसे प्राणान्‍त विपत्ति उठानी पड़ती है ॥183॥</p><br><p>	जिस प्रकार दावानलसे छुई हुई लता शीघ्र ही नष्‍ट हो जाती है उसी प्रकार गुणरूपी फूलोंसे गुंथी हुई कीर्तिरूपी ताजी माला चोरीसे शीघ्र ही नष्‍ट हो जाती है ॥184॥</p><br><p>	यह सब जानते हुए भी मूर्ख सत्‍यघोष <span class=comment>(श्रीभूति)</span> ने पहली नैसर्गिक चोरीके द्वारा यह साहस कर डाला ॥185॥</p><br><p>	इस चोरीके कारण ही वह मंत्री पदसे शीघ्र ही भ्रष्‍ट कर दिया गया, उसे पूर्वोक्‍त कठिन तीन दण्‍ड भोगने पड़े तथा बड़े भारी पापसे बँधी हुई दुर्गतिमें जाना पड़ा ॥186॥</p><br><p>	इस प्रकार अपने ह्णदय में मंत्रीके दुराचारका चिन्‍तवन करते हुए राजा सिंहसेनने उसका मंत्रीपद धर्मिल नामक ब्राह्मणके लिए दे दिया ॥187॥</p><br><p>	इस प्रकार समय व्‍यतीत होने पर किसी दिन असना नाम के वन में विमलकान्‍तार नाम के पर्वत पर विराजमान वरधर्म नाम के मुनिराज के पास जाकर सेठ भद्रमित्रने धर्म का स्‍वरूप सुना और अपना बहुत - सा धन दानमें दे दिया । उसकी माता सुमित्रा इसके इतने दानको न सह सकी अत: अत्‍यन्‍त क्रुद्ध हुई और अन्‍त में मरकर उसी असना नाम के वन में व्‍याघ्री हुई ॥188–190॥</p><br><p>	एक दिन भद्रमित्र अपनी इच्छा से असना वन में गया था उसे देखकर दुष्‍ट अभिप्राय वाली व्याघ्री ने उस अपने ही पुत्रको खा लिया सो ठीक ही है क्‍योंकि क्रोधसे जीवोंका क्‍या भक्ष्‍य नहीं हो जाता ? ॥191॥</p><br><p>	वह भद्रमित्र मरकर स्‍नेहके कारण रानी रामदत्‍ताके सिंहचन्‍द्र नाम का पुत्र हुआ तथा पूर्णचन्‍द्र उसका छोटा भाई हुआ । ये दोनों ही पुत्र राजा को अत्‍यन्‍त प्रिय थे ॥192॥</p><br><p>	किसी समय राजा सिंहसेन अपना भाण्‍डागार देखनेके लिए गये थे वहाँ सत्‍यघोषके जीव अगन्‍धन नामक सर्पने उसे स्‍वकीय क्रोधसे डस लिया ॥193॥</p><br><p>	उस गरूड़दण्‍ड नामक गारूड़ीने मन्‍त्रसे सब सर्पोंको बुलाकर कहा कि तुम लोगोंमें जो निर्दोष हो वह अग्निमें प्रवेश कर बाहर निकले और शुद्धता प्राप्‍त करे ॥194॥</p><br><p>	अन्‍यथा प्रवृत्ति करने पर मैं दण्डित करूँगा । इस प्रकार कहने पर अगन्‍धनको छोड़ बाकी सब सर्प उस अग्निसे क्‍लेशके बिना ही इस तरह बाहर निकल आये जिस तरह कि मानो किसी जलाशयसे ही बाहर निकल आये हों ॥195॥</p><br><p>    परन्‍तु अगन्‍धन क्रोध और मानसे भरा था अत: उस अग्निमें जल गया और मरकर कालक नामक वन में लोभ सहित चमरी जातिका मृग हुआ ॥196॥</p><br></div><hr class=type_7>
<div class=gatha>पर्व - 60</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर जो अनन्‍त दोषोंको नष्‍ट करनेवाले हैं तथा अनन्‍त गुणों की खान - स्‍वरूप हैं ऐसे श्री अनन्‍तनाथ भगवान् हम सबके ह्णदय में रहनेवाले मोहरूपी अन्‍धकारकी संतानको नष्‍ट करें ॥1॥</p><br><p>	धातकीखण्‍ड द्वीप के पूर्व मेरूसे उत्‍तरकी ओर विद्यमान किसी देशमें एक अरिष्‍ट नाम का बड़ा सुन्‍दर नगर है जो ऐसा जान पड़ता है मानो समस्‍त सम्‍पदाओं के रहनेका एक स्‍थान ही हो ॥2॥</p><br><p>	उस नगरका राजा पद्मरथ था, वह अपने गुणों से पद्मा - लक्ष्‍मी का स्‍थान था, उसने चिरकाल तक पृथिवी का पालन किया जिससे प्रजा परम प्रीतिको प्राप्‍त होती रही ॥3॥</p><br><p>	जीवों को सुख देनेवाली उत्‍तम रूप आदिकी सामग्री पुण्‍योदय से प्राप्‍त होती है और राजा पद्मरथके वह पुण्‍यका उदय बहुत भारी तथा बाधारहित था ॥4॥</p><br><p>	इसलिए इन्द्रियों के विषयोंके सान्निध्‍यसे उत्‍पन्‍न होने वाले सुख से वह इन्‍द्रके समान संतुष्‍ट होता हुआ अच्‍छी तरह संसार के सुख का अनुभव करता था ॥5॥</p><br><p>	किसी एक दिन वह स्‍वयंप्रभ जिनेन्‍द्र के समीप गया । वहाँ उसने विनयके साथ उनकी स्‍तुति की और निर्मल धर्म का उपदेश सुना ॥6॥</p><br><p>	तदनन्‍तर वह चिन्‍तवन करने लगा कि 'जीवोंका शरीर के साथ और इन्द्रियोंका अपने विषयोंके साथ जो संयोग होता है वह अनित्‍य है क्‍योंकि इस संसार में सभी जीवों के आत्‍मा और शरीर तथा इन्द्रियाँ और उनके विषय इनमेंसे एकका अभाव होता ही रहता है ॥7॥</p><br><p>यदि अन्‍य मतावलम्‍बी लोगोंका आशय मोहित हो तो भले ही हो मैंने तो मोहरूपी शत्रु के माहात्‍म्‍य को नष्‍ट करनेवाले अर्हन्‍त भगवान् के चरण - कमलों का आश्रय प्राप्‍त किया है । मैं इन विषयोंमें अपनी बुद्धि स्थिर कैसे कर सकता हूँ - इन विषयोंको नित्‍य किस प्रकार मान सकता हूँ' इस प्रकार इसकी बुद्धि मोहरूपी महागाँठको खोलकर उद्यम करने लगी ॥8–9॥</p><br><p>तदनन्‍तर जिस प्रकार चारों ओर लगी हुई वनाग्निकी ज्‍वालाओंसे भयभीत हुआ हरिण अपने बहुत पुराने रहनेके स्‍थानको छोड़नेका उद्यम करता है उसी प्रकार वह राजा भी चिरकाल से रहनेके स्‍थान-स्‍वरूप संसाररूपी स्‍थलीको छोड़नेका उद्यम करने लगा ॥10॥</p><br><p>का पारगामी होकर तीर्थंकर प्रकृतिका बन्‍ध किया ॥11॥</p><br><p>अन्‍त में सल्‍लेखना धारण कर शरीर छोड़ा और अच्‍युत स्‍वर्गके पुष्‍पोत्‍तर विमान में इन्‍द्रपद प्राप्‍त किया ॥12॥</p><br><p>      वहाँ उसकी आयु बाईस सागर थी, शरीर साढ़े तीन हाथका था, शुक्‍ललेश्‍या थी, वह ग्‍यारह माह में एक बार श्‍वास लेता था, बाईस हजार वर्ष बाद आहार ग्रहण करता था, मानसिक प्रवीचारसे सुखी रहता था, तम:प्रभा नामक छठवीं पृथिवी तक उसका अवधिज्ञान था और वहीं तक उसका बल, विक्रिया और तेज था । इस प्रकार चिरकाल तक सुख भोगकर वह इस मध्‍यम लोक में आनेके लिए समुम्‍ख हुआ ॥13-15॥</p><br><p>	उस समय इस जम्‍बूद्वीप के दक्षिण भरतक्षेत्रकी अयोध्‍यानगरी में इक्ष्‍वाकुवंशी काश्‍यपगोत्री महाराज सिंहसेन राज्‍य करते थे ॥16॥</p><br><p>	उनकी महारानीका नाम जयश्‍यामा था । देवों ने उसके घर के आगे छह माह तक रतोंकी श्रेष्‍ठ धारा बरसाई ॥17॥</p><br><p>	कार्तिक कृष्‍णा प्रतिपदाके दिन प्रात:काल के समय रेवती नक्षत्र में उसने सोलह स्‍वप्‍न देखनेके बाद मुँहमें प्रवेश करता हुआ हाथी देखा ॥18॥</p><br><p>	अवधिज्ञानी राजा से उन स्‍वप्‍नों का फल जाना । उसी समय वह अच्‍युतेन्‍द्र उसके गर्भ में आकर स्थित हुआ जिससे वह बहुत भारी सन्‍तोषको प्राप्‍त हुई ॥19॥</p><br><p>	तदनन्‍तर देवों ने गर्भकल्‍याणकका अभिषेक कर वस्‍त्र, माला और बड़े - बड़े आभूषणोंसे महाराज सिंहसेन और रानी जयश्‍यामा की पूजा की ॥20॥</p><br><p>	जयश्‍यामाका गर्भ सुख से बढ़ने लगा । नव माह व्‍यतीत होने पर उसने ज्‍येष्‍ठ कृष्‍णा द्वादशी के दिन पूषायोग में पुण्‍यवान् पुत्र उत्‍पन्‍न किया ॥21॥</p><br><p>    उसी समय इन्‍द्रों ने आकर उस पुत्रका मेरू पर्वत पर अभिषेक किया और बड़े हर्ष से अनन्‍तजित् यह सार्थक नाम रखा ॥22॥</p><br><p>     श्रीविमलनाथ भगवान् के बाद नौ सागर और और पौन पल्‍य बीत जाने पर तथा अन्‍तिम समय धर्म का विच्‍छेद हो जाने पर भगवान् अनन्‍त जिनेन्‍द्र उत्‍पन्‍न हुए थे, उनकी आयु भी इसी अन्‍तराल में शामिल थी ॥23॥</p><br><p>      उनकी आयु तीन लाख वर्षकी थी, शरीर पचास धनुष ऊँचा था, देदीप्‍यमान सुवर्ण के समान रंग था और वे सब लक्षणों से सहित थे ॥24॥</p><br><p>      मनुष्‍य, विद्याधर और देवों के द्वारा पूजनीय भगवान् अनन्‍तनाथ ने सात लाख पचास हजार वर्ष बीत जाने पर राज्‍याभिषेक प्राप्‍त किया था ॥25॥</p><br><p>उन्‍हें यथार्थ ज्ञान उत्‍पन्‍न हो गया ॥26॥</p><br><p>      वे सोचने लगे कि यह दुष्‍कर्मरूपी वेल अज्ञानरूपी बीजसे उत्‍पन्‍न हुई है, असंयमरूपी पृथिवीके द्वारा धारण की हुई है, प्रमादरूपी जलसे सीचीं गई है, कषाय ही इसकी स्‍कन्‍धयष्टि है – बड़ी मोटी शाखा है, योगके आलम्‍बनसे बढ़ी हुई है, तिर्यंच गतिके द्वारा फैली हुई है, वृद्धावस्‍थारूपी फूलोंसे ढकी हुई है, अनेक रोग ही इसके पत्‍ते हैं, और दु:खरूपी दुष्‍ट फलोंसे झुक रही है । मैं इस दुष्‍ट कर्मरूपी वेल को शुक्‍ल ध्‍यानरूपी तलवारके द्वारा आत्‍म - कल्‍याणके लिए जड़ - मूलसे काटना चाहता हूँ ॥27-29॥</p><br><p>	ऐसा विचार करते ही स्‍तुति करते हुए लौकान्तिक देव आ पहुँचे । उन्‍होंने उनकी पूजा की, विजयी भगवान् ने अपने अनन्‍तविजय पुत्र के लिए राज्‍य दिया, देवों ने तृतीय – दीक्षा - कल्‍याणक की पूजा की, भगवान् सागरदत्‍त नामक पालकी पर सवार होकर सहेतुक वन में गये और वहाँ वेला का नियम लेकर ज्‍येष्‍ठ कृष्‍ण द्वादशी के दिन सायंकाल के समय एक हजार राजाओं के साथ दीक्षित हो गये ॥30-32॥</p><br><p>	जिन्‍हें मन:पर्यय ज्ञान प्राप्‍त हुआ है और जो सामायिक संयमसे सहित हैं ऐसे अनन्‍तनाथ दूसरे दिन चर्याके लिए साकेतपुरमें गये ॥33॥</p><br><p>	वहाँ सुवर्ण के समान कान्ति वाले विशाख नामक राजा ने  उन्‍हें आहार देकर स्‍वर्ग तथा मोक्षकीं सूचना देनेवाले पंचाश्‍चर्य प्राप्‍त किये ॥34॥</p><br><p>	इस प्रकार तपश्‍चरण करते हुए जब छद्मस्‍थके दो वर्ष बीत गये तब पूर्वोक्‍त सहेतुक वन में अश्‍वत्‍थ – पीपल वृक्ष के नीचे चैत्र कृष्‍ण अमावस्‍याके दिन सायंकाल के समय रेवती नक्षत्र में उन्‍होंने केवलज्ञान उत्‍पन्‍न किया । उसी समय देवों ने चतुर्थ कल्‍याणक की पूजा की ॥35–36॥</p><br><p>पूर्वधारियोंके द्वारा वन्‍दनीय थे, तीन हजार दो सौ वाद करनेवाले मुनियों के स्‍वामी थे, उनतालीस हजार पाँच सौ शिक्षक उनके साथ रहते थे, चार हजार तीन सौ अवधिज्ञानी उनकी पूजा करते थे, वे पाँच हजार केवलज्ञानियों से सहित थे, आठ हजार विक्रियाऋद्धि के धारकों से विभूषित थे, पाँच हजार मन:पर्ययज्ञानी उनके साथ रहते थे, इस प्रकार सब मिलाकर छयासठ हजार मुनि उनकी पूजा करते थे । सर्वश्रीको आदि लेकर एक लाख आठ हजार आर्यिकाओं का समूह उनके साथ था, दोलाख श्रावक उनकी पूजा करते थे और चार लाख श्राविकाएँ उनकी स्‍तुति करती थीं । वे असंख्‍यात देव देवियों के द्वारा स्‍तुत थे और संख्‍यात तिर्यंचोंसे सेवित थे । इस तरह बारह सभाओंमें विद्यमान भव्‍य समूह के अग्रणी थे ॥37–42॥</p><br><p>	पदार्थ कथंचित् सद्रूप है और कथंचिद् असद्रूप है इस प्रकार विधि और निषेध पक्षके सद्भावको प्रकट करते हुए भगवान् अनन्‍तजित् ने प्रसिद्ध देशोंमें विहार कर भव्‍य जीवों को सन्‍मार्गमें लगाया ॥43॥</p><br><p>	अन्‍त में सम्‍मेद शिखर पर जाकर उन्‍होंने विहार करना छोड़ दिया और एक माहका निरोध कर छह हजार एकसौ मुनियों के साथ प्रतिमा योग धारण कर लिया । तथा चैत्र कृष्‍ण अमावास्‍याके दिन रात्रिके प्रथम भाग में चतुर्थ शुल्‍क ध्‍यान के द्वारा परमपद प्राप्‍त किया ॥44–45॥</p><br><p>    उसी समय देवों के समूहने आकर बड़े आदरसे विधिपूर्वक अन्‍तिम संस्‍कार किया और यह सब क्रिया कर वे सब ओर अपने – अपने स्‍थानों पर चले गये ॥46॥</p><br><p>     जिन्‍होंने मिथ्‍यानयरूपी सघन अन्‍धकारसे भरे हुए समस्‍त लोकको सम्‍यड. नयरूपी किरणों से शीघ्र ही प्रकाशित कर दिया है, जो मिथ्‍या शास्‍त्ररूपी उल्‍लुओंसे द्वेष करनेवाले हैं, जिनकी उत्‍कृष्‍ट दीप्ति अत्‍यन्‍त प्रकाशमान है और जो भव्‍य जीवरूपी कमलों को विकसित करनेवाले हैं ऐसे श्री अनन्‍तजित भगवानरूपी सूर्य तुम सबके पापको जलावें ॥47॥</p><br><p>होनेवाले मरणसे तुम सबकी रक्षा करें ॥48॥</p><br><p>      अथानन्‍तर – इन्‍हीं अनन्‍तनाथ के समयमें सुप्रभ बलभद्र और पुरूषोत्‍तम नामक नारायण हुए हैं इसलिए इन दोनोंके तीन भवोंका उत्‍कृष्‍ट चरित्र कहता हूँ ॥49॥</p><br><p>      इसी भरत क्षेत्रके पोदनपुर नगर में राजा वसुषेण रहते थे उनकी महारानीका नाम नन्‍दा था जो अतिशय प्रशंसनीय थी ॥50॥</p><br><p>      उस राजा के यद्यपि पाँच सौ स्त्रियाँ थीं तो भी वह नन्‍दाके ऊपर ही विशेष प्रेम करता था सो ठीक ही है क्‍योंकि वसन्‍त ऋतु में अनेक फुल होने पर भी भ्रमर आम्रमंजरी पर ही अधिक उत्‍सुक रहता है ॥51॥</p><br><p>    मलय देशका राजा चण्‍डशासन, राजा वसुषेण मित्र था इसलिए वह किसी समय उसके दर्शन करने के लिए पोदनपुर आया ॥52॥</p><br><p>     पाप के उदय से प्रेरित हुआ चण्‍डशासन नन्‍दाको देखने से उसपर मोहित हो गया अत: वह दुर्बुद्धि किसी उपायसे उसे हरकर अपने देश ले गया ॥53॥</p><br><p>   राजा वसुषेण असमर्थ था अत: उस पराभव से बहुत दु:खी हुआ, चिन्‍ता रूपी यमराज उसके प्राण खींच रहा था परन्‍तु उसे शास्‍त्रज्ञान का बल था अत: व‍ह शान्‍त होकर श्रेय नामक गणधरके पास जाकर दीक्षित हो गया । उस महाबलवान् ने सिंहनिष्‍क्रीडित आदि कठिन तपकर यह निदान किया कि यदि मेरी इस तपश्‍चर्या का कुछ फल हो तो मैं अन्‍य जन्‍ममें ऐसा राजा होऊँ कि जिसकी आज्ञाका कोई भी उल्‍लंघन न कर सके ॥54–56॥</p><br><p>	तदनन्‍तर संन्‍यासमरणकर वह सहस्‍त्रार नामक बारहवें स्‍वर्ग गया । वहाँ अठारह सागर की उसकी आयु थी ॥57॥</p><br><p>	अथानन्‍तर - जम्‍बूद्वीप के पूर्वविदेह क्षेत्र में एक सम्‍पत्तिसम्‍पन्‍न नन्‍दन नाम का नगर है । उसमें महाबल नाम का राजा राज्‍य करता था । वह प्रजाकी रक्षा करता हुआ सुखों का उपभोग करता था, अत्‍यन्‍त धर्मात्‍मा था, श्रीमान् था, उसकी कीर्ति दिशाओं के अन्‍त तक फैली थी, और वह याचकोंकी पीड़ा दूर करनेवाला था - बहुत दानी था ॥58–59॥</p><br><p>	एक दिन उसे शरीरादि वस्‍तुओं के यथार्थ स्‍वरूप का बोध हो गया जिससे वह उनसे विरक्‍त मोक्ष प्राप्‍त करने के लिए उत्‍सुक हो गया ॥60॥</p><br><p>	उसने अपने पुत्र के लिए राज्‍य दिया और प्रजापाल नामक अर्हन्‍तके समीप संयम धारण कर सिंह निष्‍कीडित नाम का तप किया ॥61॥</p><br><p>	अन्‍त में संन्‍यास धारण कर अठारह सागर की स्थितिवाले सहस्‍त्रार स्‍वर्ग में उत्‍पन्‍न हुआ । वहाँ चिरकाल तक भोग भोगता रहा । जब अन्तिम समय आया तब शान्‍तचित्‍त होकर मरा ॥62॥</p><br><p>	और इसी जम्‍बूद्वीप सम्‍बन्‍धी भरत क्षेत्रकी द्वारवती नगर के स्‍वामी राजा सोमप्रभकी रानी जयवन्‍तीके सुप्रभ नाम का सुन्‍दर पुत्र हुआ ॥63॥</p><br><p>	वह सुप्रभ दूसरे विजयार्धके समान सुशोभित हो रहा था क्‍योंकि जिस प्रकार विजयार्ध महायति बहुत लम्‍बा है उसी प्रकार सुप्रभ भी महायति - उत्‍तम भविष्‍यसे सहित था, जिस प्रकार विजयार्ध समुतुंग – ऊँचा है उसी प्रकार सुप्रभ भी समुतुंग उदार प्रकृति का था, जिस प्रकार विजयार्ध देव और विद्याधरोंका आश्रय – आधार - रहनेका स्‍थान है उसी प्रकार सुप्रभ भी देव और विद्याधरोंका आश्रय - रक्षक था और जिस प्रकार विजयार्ध श्‍वेतिमा - शुक्‍लवर्णको धारण करता है उसी प्रकार सुप्रभ भी श्‍वेतिमा शुक्‍लवर्ण अथवा कीर्ति सम्‍बन्‍धी शुल्‍कताको धारण करता था ॥64॥</p><br><p>	यही नहीं, वह सुप्रभ चन्‍द्रमा को भी पराजित करता था क्‍योंकि चन्‍द्रमा कलंकसहित है परन्‍तु सुप्रभ कलंकरहित था, चन्‍द्रमा केवल रात्रिके समय ही कान्‍त – सुन्‍दर दिखता है परन्‍तु सुप्रभ रात्रिदिन सदा ही सुन्‍दर दिखता था, चन्‍द्रमा सबके चित्‍तको हरण नहीं करता - चकवा आदिको प्रिय नहीं लगता परन्‍तु सुप्रभ सबके चित्‍तको हरण करता था - सर्वप्रिय था, और चन्‍द्रमा पद्मानन्‍दविधायी नहीं है -कमलों को विकसित नहीं करता परन्‍तु सुप्रभ पद्मानन्‍दविधायी था - लक्ष्‍मी को आनन्दित करनेवाला था ॥65॥</p><br><p>	उसी राजाकी सीता नाम की रानी के वसुषेण का जीव पुरूषोत्‍तम नाम का पुत्र हुआ जो कि अनेक गुणों से मनुष्‍यों को आनन्दित करने वाला था ॥66॥</p><br><p>	वह पुरूषोत्‍तम सुमेरू पर्वत के समान सुन्‍दर था क्‍योंकि जिस प्रकार सुमेरूपर्वत समस्‍त तेजस्वियों - सूर्य चन्‍द्रमा आदि देवों के द्वारा सेव्‍यमान है उसी प्रकार पुरूषोत्‍तम भी समस्‍त तेजस्वियों-प्रतापी मनुष्‍यों के द्वारा सेव्‍यमान था, जिस प्रकार सुमेरू पर्वत की महोन्‍नत्ति - भारी ऊँचाईका कोई भी उल्‍लंघन नहीं कर सकता उसी प्रकार पुरूषोत्‍तमकी महोन्‍नत्ति – भारी श्रेष्‍ठता अथवा उदारताका कोई भी उल्‍लंघन नहीं कर सकता और जिस प्रकार सुमेरू पर्वत महारत्‍नों - बड़े - बड़े रत्‍नों से सुशोभित है उसी प्रकार पुरूषोत्‍तम भी महारत्‍नों - बहुमूल्‍य रत्‍नों अथवा श्रेष्‍ठ पुरूषोंसे सुशोभित था ॥67॥</p><br><p>	वे बलभद्र और नारायण क्रमश: शुल्‍क और कृष्‍ण कान्ति के धारक थे, तथा समस्‍त लोक -व्‍यवहारके प्रवर्तक थे अत: शुक्‍लपक्ष और कृष्‍णपक्षके समान सुशोभित होते थे ॥68॥</p><br><p>	उन दोनोंका पचास धनुष ऊँचा शरीर था, तीस लाख वर्षकी दोनोंकी आयु थी और एक समान दोनोंको सुख था अत: साथ ही साथ सुखोपभोग करते हुए उन्‍होंने बहुत – सा समय बिता दिया ॥69॥ </p><br><p>	अथानन्‍तर - पहले जिस चण्‍डशासनका वर्णन कर आये हैं वह अनेक भवोंमें घूमकर काशी देश की वाराणसी नगरी का स्‍वामी मधुसूदन नाम का राजा हुआ । वह सूर्य के समान अत्‍यन्‍त तेजस्‍वी था, उसने समस्‍त शत्रुओं के समूहको दण्डित कर दिया था तथा उसका बल और पराक्रम बहुत ही प्रसिद्ध था ॥70–71॥</p><br><p>	नारद से उस असहिष्‍णुने उन बलभद्र और नारायणका वैभव सुनकर उसके पास खबर भेजी कि तुम मेरे लिए हाथी तथा रत्‍न आदि कर स्‍वरूप भेजो ॥72॥</p><br><p>वायुसे ही क्षुभित हो उठा हो, वह प्रलय काल के यमराज के समान दुष्‍प्रेक्ष्‍य हो गया और अत्‍यन्‍त क्रोध करने लगा ॥73॥</p><br><p>	बलभद्र सुप्रभ भी दिशाओंमें अपने नेत्रोंकी लाल - लाल कान्ति को इस प्रकार बिखेरने लगा मानो क्रोधरूपी अग्निकी ज्‍वालाओं के समूहको ही बिखेर रहा हो ॥74॥</p><br><p>	वह कहने लगा -‘मैं नहीं जानता कि कर क्‍या कहलाता है ? क्‍या हाथ को कर कहते हैं ? जिससे कि खाय जाता है । अच्‍छा तो मैं जिसमें तलवार चमक रही है ऐसा कर - हाथ दूँगा वह सिरसे उसे स्‍वीकार करे ॥75॥</p><br><p>	वह आवे और कर ले जावे इसमें क्‍या हानि है ?’ इस प्रकार तेज प्रकट करनेवाले दोनों भाइयोंने कटुक शब्‍दोंके द्वारा नारदको उच्‍च स्‍वरसे उत्‍तर दिया ॥76॥</p><br><p>	तदनन्‍तर यह समाचार सुनकर मधुसूदन बहुत ही कुपित हुआ और उन दोनों भाइयोंको मारनेके लिए चला तथा वे दोनों भाई भी क्रोधसे उसे मारनेके लिए चले ॥77॥</p><br><p>	दोनों सेनाओं का ऐसा संग्राम हुआ मानो सबका संहार ही करना चाहता हो । शत्रु - मधुसूदनने पुरूषोत्‍तमके ऊपर चक्र चलाया परन्‍तु वह चक्र पुरूषोत्‍तमका कुछ नहीं बिगाड़ सका । अन्‍त में पुरूषोत्‍तमने उसी चक्र से मधुसूदनको मार डाला ॥78॥</p><br><p>करने लगे जिस प्रकार कि सूर्य और चन्‍द्रमा ज्‍योतिर्लोकके आधिपत्‍यका अनुभव करते हैं ॥79॥</p><br><p>	आयु के अन्‍त में पुरूषोत्‍तम नारायण छठवें नरक गया और सुप्रभ बलभद्र उसके वियोगसे उत्‍पन्‍न शोकरूपी अग्निसे बहुत ही संतप्‍त हुआ ॥80॥</p><br><p>	सोमप्रभ जिनेन्‍द्रने उसे समझाया जिससे प्रसन्‍नचित्‍त होकर उसने दीक्षाले ली और अन्‍त में क्षपक श्रेणीपर आरूढ़ होकर उस बुद्धिमान् ने मोक्ष प्राप्‍त कर लिया ॥81॥</p><br><p>	पुरूषोत्‍तम पहले पोदनपुर नगर में वसुषेण नाम का राजा हुआ, फिर तप कर शुल्‍क-लेश्‍याका धारक देव हुआ, फिर वहाँसे चयकर अर्धभरतक्षेत्रका स्‍वामी, तथा शत्रुओं का नष्‍ट करनेवाला पुरूषोत्‍तम नाम का नारायण हुआ एवं उसके बाद अधोलोक में सातवीं पृथिवीमें उत्‍पन्‍न हुआ ॥82॥</p><br><p>	मलयदेशका अधिपति पापी राजा चण्‍डाशासन चिरकाल तक भ्रमण करता हुआ मधुसूदन हुआ और तदनन्‍तर संसाररूपी सागरके अधोभाग में निमग्‍न हुआ ॥83॥</p><br><p>	सुप्रभ पहले नन्‍दन नामक नगर में महाबल नाम का राजा था फिर महान् तप कर बाहरवें स्‍वर्ग में देव हुआ, तदनन्‍तर सुप्रभ नाम का बलभद्र हुआ और समस्‍त परिग्रह छोड़कर उसी भव से परमपदको प्राप्‍त हुआ ॥84॥</p><br><p>	देखो, सुप्रभ और पुरूषोत्‍तम एक ही साथ साम्राज्‍यके श्रेष्‍ठ सुखों का उपभोग करते थे परन्‍तु उनमेंसे पहला सुप्रभ तो मोक्ष गया और दूसरा – पुरूषोत्‍तम नरक गया, यह सब अपनी वृत्ति – प्रवृत्ति की विचित्रता है ॥85॥</p><br></div><hr class=type_7>
<div class=gatha>पर्व - 61</div>
<div class=arth><b><font color=darkmagenta>अन्वयार्थ : </font></b><p>	जिन धर्मनाथ भगवान् से अत्‍यन्‍त निर्मल उत्‍तम क्षमा आदि दश धर्म उत्‍पन्‍न हुए वे धर्मनाथ भगवान् हम लोगोंका अधर्म दूर कर हमारे लिए सुख प्रदान करें ॥1॥</p><br><p>	पूर्व घातकीखण्‍ड द्वीप के पूर्वविदेह क्षेत्र में नदी के दक्षिण तट पर एक वत्‍स नाम का देश है । उसमें सुसीमा नाम का महानगर है ॥2॥</p><br><p>	वहाँ राजा दशरथ राज्‍य करता था, वह बुद्धि, बल और भाग्‍य तीनों से सहित था । चूँकि उसने समस्‍त शत्रु अपने वश कर लिये थे इसलिए युद्ध आदिके उद्योगसे रहित होकर वह शान्तिसे रहता था ॥3॥</p><br><p>	प्रजाकी रक्षा करने में सदा उसकी इच्‍छा रहती थी और वह बन्‍धुओं तथा मि๴त्रोंके साथ निश्चिन्‍ततापूर्वक धर्म - प्रधान सुखों का उपभोग करता था ॥4॥</p><br><p>	एक बार वैशाख शुक्‍ल पूर्णिमा के दिन सबलोग उत्‍सव मना रहे थे उसी समय चन्‍द्र ग्रहण पड़ा उसे देखकर राजा दशरथका मन भोगों से एकदम उदास हो गया ॥5॥</p><br><p>	यह चन्‍द्रमा सुन्‍दर है, कुवलयों - नीलकमलों <span class=comment>(पक्षमें - महीमण्‍डल)</span> को आनन्दित करनेवाला है और कलाओंसे परिपूर्ण है । जब इसकी भी ऐसी अवस्‍था हुई है तब अन्‍य पुरूष की क्‍या अवस्‍था होगी ॥6॥</p><br><p>	ऐसा मानकर उसने महारथ नामक पुत्र के लिए राज्‍यभार सौंपा और स्‍वयं परिग्रहरहित होनेसे भारहीन होकर संयम धारणा कर लिया ॥7॥</p><br><p>	उसने ग्‍यारह अंगोका अध्‍ययन कर सोलह कारण - भावनाओं का चिन्‍तवन किया, तीर्थंकर नामक पुण्‍य प्रकृतिका बन्‍ध किया और आयु के अन्‍त में समाधिमरण कर अपनी बुद्धि को निर्मल बनाया ॥8॥</p><br><p>	अब वह सर्वार्थसिद्धिमें अहमि๴न्‍द्र हुआ, तैंतीस सागर उसकी स्थिति थी, एक हाथ ऊँचा उसका शरीर था, चार सौ निन्‍यानवें दिन अथवा साढ़े सोलह माह में एक बार कुछ श्‍वास लेता था ॥9॥</p><br><p>	लोक नाड़ीके अन्‍त तक उसके निर्मल अवधिज्ञान का विषय था, उतनी ही दूर तक फलने वाली विक्रिया तेज तथा बलरूप सम्‍पत्तिसे सहित था ॥10॥</p><br><p>शुल्‍क-लेश्‍याओंसे युक्‍त था ॥11॥</p><br><p>	इस प्रकार वह सर्वार्थसिद्धिमें प्रवीचार रहित उत्‍तम सुख का अनुभव करता था । वह पुण्‍यशाली जब वहाँसे चयकर मनुष्‍य लोक में जन्‍म लेने के लिए तत्‍पर हुआ ॥12॥</p><br><p>	तब इस जम्‍बूद्वीप के भरतक्षेत्र में एक रत्‍नपुर नाम का नगर था उसमें कुरूवंशी काश्‍यपगोत्री महातेजस्‍वी और महालक्ष्‍मीसम्‍पन्‍न महाराज भानु राज्‍य करते थे उनकी महादेवीका नाम सुप्रभा था, देवों ने रत्‍नवृष्टि आदि सम्‍पदाओं के द्वारा उसका सम्‍मान बढ़ाया था । रानी सुप्रभाने वैशाख शुल्‍क त्रयोदशीके दिन रेवती नक्षत्र में प्रात:काल के समय सोलह स्‍वप्‍न देखे ॥13–15॥</p><br><p>	जागकर उसने अपने अवधिज्ञानी पतिसे उन स्‍वप्‍नों का फल मालूम किया और ऐसा हर्षका अनुभव किया मानो पुत्र ही उत्‍पन्‍नहो गया हो ॥16॥</p><br><p>	उसी समय अन्तिम अनुत्‍तरविमानसे – सर्वार्थसिद्धिसे चयकर वह अहमि๴न्‍द्र रानी के गर्भ में अवतीर्ण हुआ । इन्‍द्रों ने आकर गर्भकल्‍याणकका उत्‍सव किया ॥17॥</p><br><p>	नव माह बीत जाने पर माघ शुक्‍ला त्रयोदशीके दिन गुरूयोग में उसने अवधिज्ञानरूपी नेत्रोंके धारक पुत्रको उत्‍पन्‍न किया ॥18॥</p><br><p>	उसी समय इन्‍द्रों ने सुमेरू पर्वत पर ले जाकर बहुत भारी सुवर्ण - कलशोंमें भरे हुए क्षीरसागरके जलसे उनका अभिषेक कर आभूषण पहिनाये तथा हर्ष से धर्मनाथ नाम रक्‍खा ॥19॥</p><br><p>	जब अनन्‍तनाथ भगवान् के बाद चार सागर प्रमाण काल बीत चुका और अन्तिम प्रलयका आधा भाग जब धर्मरहित हो गया तब धर्मनाथ भगवान् का जन्‍म हुआ था, उनकी आयु भी इसी अन्‍तराल में शामिल थी । उनकी आयु दशलाख वर्षकी थी, शरीर की कान्ति सुवर्ण के समान थी, शरीर की ऊँचाई एक सौ अस्‍सी हाथ थी । जब उनके कुमारकाल के अढ़ाईलाख वर्ष बीत गये तब उन्‍हें राज्‍य का अभ्‍युदय प्राप्‍त हुआ था ॥20–23॥</p><br><p>	वे अत्‍यन्‍त ऊँचे थे, अत्‍यन्‍त शुद्ध थे, दर्शनीय थे, उत्‍तम आश्रय देने वाले थे, और सबका पोषण करनेवाले थे अत: शरद्ऋतुके मेघके समान थे ॥24॥</p><br><p>	अथवा किसी उत्‍तम हाथी के समान थे क्‍योंकि जिस प्रकार उत्‍तम हाथी भद्र जातिका होता है उसी प्रकार वे भी भद्र प्रकृति थे, उत्‍तम हाथी जिस प्रकार बहु दान - बहुत मदसे युक्‍त होता है उसी प्रकार वे भी बहु दान - बहुत दानसे युक्‍त थे, उत्‍तम हाथी जिस प्रकार सुलक्षण - अच्‍छे – अच्‍छे लक्षणों से सहित होता है उसी प्रकार वे भी सुलक्षण - अच्‍छे सामुद्रिक चिह्नोंसे सहित थे, उत्‍तम हाथी जिस प्रकार महान् होता है उसी प्रकार वे भी महान् - श्रेष्‍ठ थे, उत्‍तम हाथी जिस प्रकार सुकर - उत्‍तम सूँड़से सहित होता है उसी प्रकार वे भी सुकर - उत्‍तम हाथोंसे सहित थे, और उत्‍तम हाथी जिस प्रकार सुरेभ - उत्‍तम शब्‍दसे सहित होता है उसी प्रकार वे भी सुरेभ - उत्‍तम मधुर शब्‍दोंसे सहित थे ॥25॥</p><br><p>	वे दुर्जनोंका निग्रह और सज्‍जनोंका अनुग्रह करते थे सो द्वेष अथवा इच्‍छा के वश नहीं करते थे किन्‍तु गुण और दोषकी अपेक्षा करते थे अत: निग्रह करते हुए भी वे प्रजाके पूज्‍य थे ॥26॥</p><br><p>	उनकी समस्‍त संसार में फैलने वाली कीर्ति यदि लता नहीं थी तो वह कवियोंके प्रवचनरूपी जलके सेकसे आज भी क्‍यों बढ़ रही है ॥27॥</p><br><p>	सुख से संभोग करने के योग्‍य तथा अपने गुणों से अनुरक्‍त पृथिवी उनके लिए उत्‍तम नायिकाके समान इच्‍छानुसार फल देने वाली थी ॥28॥</p><br><p>	जब अन्‍य भव्‍य जीव इन धर्मनाथ भगवान् के प्रभाव से अपने कर्मरूपी शत्रुओं को नष्‍ट कर निर्मल सुख प्राप्‍त करेंगे तब इनके सुख का वर्णन कैसे किया जा सकता है ? ॥29॥</p><br><p>	जब पाँच लाख वर्ष प्रमाण राज्‍यकाल बीत गया तब किसी एक दिन उल्‍कापात देखने से इन्‍हें वैराग्‍य उत्‍पन्‍न हो गया । विरक्‍त होकर वे इस प्रकार चिन्‍तवन करने लगे -‘मेरा यह शरीर कैसे, कहाँ और किससे उत्‍पन्‍न हुआ है ? किमात्‍मक है, किसका पात्र है और आगे चलकर क्‍या होगा’ ऐसा विचार न कर मुझ मूर्खने इसके साथ चिरकाल तक संगति की । पाप का संचय कर उसके उदय से मैं आज तक दु:ख भोगता रहा । कर्मसे प्रेरित हुए मुझ दुर्मतिने दु:खको ही सुख मानकर कभी शाश्‍वत - स्‍थायी सुख प्राप्‍त नहीं किया । मैं व्‍यर्थ ही अनेक भवोंमें भ्रमण कर थक गया । ये ज्ञान दर्शन आदि मेरे गुण हैं यह मैंने कल्‍पना भी नहीं की किन्‍तु इसके विरूद्ध बुद्धि के विपरीत होनेसे रागादिको अपना गुण मानता रहा । स्‍नेह तथा मोहरूपी ग्रहोंसे ग्रसा हुआ यह प्राणी बार - बार परिवारके लोगों तथा धनका पोषण करता हुआ पाप उपार्जन करता है और पाप के संचयसे अनेक दुर्गतियोंमें भटकता है’ । इस प्रकार भगवान् को स्‍वयं बुद्ध जानकर लौकान्तिक देव आये और बड़ी भक्ति के साथ इस प्रकार स्‍तुति करने लगे कि हे देव ! आज आप कृतार्थ - कृतकृत्‍य हुए ॥30-36॥</p><br><p>उन्‍होंने सुधर्म नाम के ज्‍येष्‍ठ पुत्र के लिए राज्‍य दिया, दीक्षा - कल्‍याणकके समय होने वाले अभिषेकका उत्‍सव प्राप्‍त किया, नागदत्‍ता नाम की पालकीमें सवार होकर ज्‍येष्‍ठ देवों के साथ शालवनके उद्यानमें जाकर दो दिनके उपवासका नियम लिया और माघशुल्‍का त्रयोदशीके दिन सायंकाल के समय पुष्‍य नक्षत्र में एकहजार राजाओं के साथ मोक्ष प्राप्‍त करानेवाली दीक्षा धारण कर ली ॥37-39॥</p><br><p>	दीक्षा लेते ही उन्‍हें मन:पर्यय ज्ञान उत्‍पन्‍न हो गया । वे दूसरे दिन आहार लेने के लिए पताकाओं से सजी हुई पाटलिपुत्र नाम की नगरी में गये ॥40॥</p><br><p>प्राप्‍त किये ॥41॥</p><br><p>	तदनन्‍तर छद्मस्‍थ अवस्‍थाका एक वर्ष बीत जाने पर उन्‍होंने उसी पुरातन वन में सप्‍तच्‍छद वृक्ष के नीचे दो दिनके उपवासका नियम लेकर योग धारण किया और पौषशुक्‍ल पूर्णिमा के दिन सायंकाल के समय पुष्‍य नक्षत्र में कवलज्ञान प्राप्‍त किया । देवों ने चतुर्थ कल्‍याणक की उत्‍तम पूजा की ॥42–43॥</p><br><p>वे अरिष्‍टसेनको आदि लेकर तैंतालीस गणधरोंके स्‍वामी थे, नौ सौ ग्‍यारह पूर्वधारियों से आवृत थे, चालीस हजार सात सौ शिक्षकों से सहित थे, तीन हजार छह सौ तीन प्रकार के अवधिज्ञानियों से युक्‍त थे, चार हजार पाँच सौ केवलज्ञानी उनके साथ थे, सात हजार विकियाऋद्धि के धारक उनकी शोभा बढ़ा रहे थे, चार हजार पाँच सौ मन:पर्ययज्ञानी उन्‍हें घेरे रहते थे, दो हजार आठ सौ वादियोंके समूह उनकी वन्‍दना करते थे, इस तरह सब मिलाकर चौंसठ हजार मुनि उनके साथ रहते थे, सुव्रताको आदि लेकर बासठ हजार चार सौ आर्यिकाएँ उनकी पूजा करती थीं, वे दो लाख श्रावकों से सहित थे, चार लाख श्राविकाओंसे आवृत थे, असंख्‍यात देव – देवियों और संख्‍यात तिर्यंचोंसे सेवित थे ॥44–49॥</p><br><p>धर्म का उपदेश दिया ॥50॥</p><br><p>      अन्‍त में विहार बन्‍द कर वे पर्वतराज सम्‍मेदशिखर पर पहुँचे और एक माहका योग निरोध कर आठ सौ नौ मुनियों के साथ ध्‍यानारूढ़ हुए । तथा ज्‍येष्‍ठशुल्‍का चतुर्थीके दिन रात्रिके अन्‍त भाग में सूक्ष्‍मक्रियाप्रतिपाती और व्‍युपरतक्रियानिवर्ती नामक शुल्‍कध्‍यानको पूर्ण कर पुष्‍य नक्षत्र में मोक्ष - लक्ष्‍मी को प्राप्‍त हुए ॥51-52॥</p><br><p>	उसी समय सब ओरसे देवों ने आकर निर्वाण कल्‍याणकका उत्‍सव किया तथा वन्‍दना की ॥53॥      </p><br><p>	जो पहले भवमें शत्रुओं को जीतनेवाले दशरथ राजा हुए, फिर अहमिन्‍द्रताको प्राप्‍त हुए तथा जिनके द्वारा कहे हुए दश धर्म पापोंके साथ युद्ध करने में दश रथोंके समान आचरण करते हैं वे धर्मनाथ भगवान् तुम सबकी रक्षा करें ॥54॥   </p><br><p>	जिन्‍होंने समस्‍त घातिया कर्म नष्‍ट कर दिये हैं, जिनका केवलज्ञान अत्‍यन्‍त निश्‍चल है, जिन्‍होंने श्रेष्‍ठ धर्म का प्रतिपादन किया है, जो तीनों शरीरोंके नष्‍टहो जानेसे अत्‍यन्‍त निर्मल है, जो स्‍वयं अनन्‍त सुख से सम्‍पन्‍न है और जिन्‍होंने समस्‍त आत्‍माओं को शान्‍त कर दिया है ऐसे धर्मनाथ जिनेन्‍द्र तुम सबके लिए अनन्‍त सुख प्रदान करें ॥55॥   </p><br><p>अथानन्‍तर इन्‍हीं धर्मनाथ भगवान् के तीर्थ में श्रीमान् सुदर्शन नाम का बलभद्र तथा सभा में सबसे बलवान् पुरूषसिंह नाम का नारायण हुआ ॥56॥</p><br><p>	अत: यहाँ उनका तीन भवका चरित कहता हूं । इसी राजगृह नगर में राजा सुमित्र राज्‍य करता था, वह बड़ा अभिमानी था, बड़ा मल्‍ल था, उसने बहुत मल्‍लोंको जीत लिया था इसलिए परीक्षक लोग उनकी पूजा किया करते थे - उसे पूज्‍य मानते थे, वह सदा दूसरोंको तृणके समान तुच्‍छ मानता था, और दुष्‍ट हाथी के समान मदोन्‍मत्‍त था ॥57-58॥</p><br><p>	किसी समय मदसे उद्धत तथा मल्‍ल्‍ायुद्धको जानने वाला राजसिंह नाम का राजा उसका गर्व शान्‍त करने के लिए राजगृह नगरी में आया ॥59॥</p><br><p>	उसने बहुत देर तक युद्ध करने के बाद रंगभूमिमें स्थित राजा सुमित्र को हरा दिया जिससे वह दाँत उखाड़े हुए हाथी के समान बहुत दु:खी हुआ ॥60॥</p><br><p>	मान भंग होनेसे उसका ह्णदय एकदम टूट गया, वह राज्‍य का भार धारण करने में समर्थ नहीं रहा अत: उसने राज्‍य पर पुत्रको नियुक्‍त कर दिया सो ठीक ही है; क्‍योंकि मान ही मानियोंके प्राण हैं ॥61॥</p><br><p>	निर्वेद भरा हुआ राजा सुमित्र कृष्‍णाचार्य के पास पहुँचा और उनके द्वारा कहे हुए धर्मोपदेशको सुनकर दीक्षित हो गया सो ठीक ही है क्‍योंकि मनस्‍वी मनुष्‍यों को यही योग्‍य है ॥62॥</p><br><p>	यद्यपि उसने क्रम - क्रम से । सिंहनिष्‍क्रीडित आदि कठिन तप किये तो भी उसके ह्णदय में अपने पराजयका संल्‍केश बना रहा अत: अन्‍त में उसने ऐसा विचार किया कि यदि मेरी इस तपश्‍चर्याका फल अन्‍य जन्‍ममें प्राप्‍त हो तो मुझे ऐसा महान् बल और पराक्रम प्राप्‍त होवे जिससे मैं शत्रुओं को जीत सकूँ ॥63-64॥</p><br><p>	ऐसा निदान कर वह संन्‍याससे मरा और माहेन्‍द्र स्‍वर्ग में सात सागर की स्थिति वाला देव हुआ । वह वहाँ भोगों को भोगता हुआ चिरकाल तक सुख से स्थित रहा ॥65॥</p><br><p>	तदनन्‍तर इसी जम्‍बूद्वीप में मेरूपर्वत के पूर्व की ओर वीतशोकापुरी नाम की नगरी है उसमें ऐश्‍वर्य शाली नरवृषभ नाम का राजा राज्‍य करता था । उसने बाह्याभ्‍यन्‍तर प्रकृतिके कोपसे रहित राज्‍य भोगा, बहुत भारी सुख भोगे और अन्‍त में विरक्‍त होकर समस्‍त राज्‍य त्‍याग दिया और दमवर मुनिराज के पास दिगम्‍बर दीक्षा धारण कर ली ॥66-67॥</p><br><p>	अपनी विशाल आयु कठिन तपसे बिताकर वह सहस्‍त्रार स्‍वर्ग में अठारह सागर की स्थितिवाला देव हुआ ॥68॥</p><br><p>	प्राणप्रिय देवांगनाओं को निरन्‍तर देखने से उसने अपने टिपकार रहित नेत्रोंका फल प्राप्‍त किया और आयु के अन्‍त में शान्‍तचित्‍त होकर इसी जम्‍बूद्वीप के खगपुर नगर के इक्ष्‍वाकुवंशी राजा सिंहसेनकी विजया रानीसे सुदर्शन नाम का पुत्र हुआ ॥69- 70॥</p><br><p>	इसी राजाकी अम्बिका नाम की दूसरी रानी के सुमित्राका जीव नारायण हुआ । वे दोनों भाई पैंतालीस धनुष ऊँचे थे और दश लाख वर्षकी आयु के धारक थे ॥71॥</p><br><p>	एक दूसरेके अनुकूल बुद्धि, रूप और बलसे सहित उन दोनों भाइयोंने समस्‍त शत्रुओं पर आक्रमण कर आत्‍मीय लोगों को अपने गुणों से अनुरक्‍त बनाया था ॥72॥</p><br><p>	यद्यपि उन दोनोंकी लक्ष्‍मी अविभक्‍त थी - परस्‍पर बाँटी नहीं गई थी तो भी उनके लिए कोई दोष उत्‍पन्‍न नहीं करती थी सो ठीक ही है क्‍योंकि जिनका चित्‍त शुद्ध है उनके लिए सभी वस्‍तुएँ शुद्धता के लिए ही होती हैं ॥73॥</p><br><p>	अथानन्‍तर इसी भरतक्षेत्रके कुरूजांगल देशमें एक हस्तिनापुर नाम का नगर है उसमें मधुक्रीड़ नाम का राजा राज्‍य करता था । वह सुमित्रको जीतनेवाले राजसिंहका जीव था । उसने समस्‍त शत्रुओं के समूहको जीत लिया था, वह तेज से बढ़ते हुए बलभद्र और नारायणको नहीं सह सका इसलिए उस बलवान् ने कर - स्‍वरूप अनेकों श्रेष्‍ठ रत्‍न माँगनेके लिए दण्‍डगर्भ नाम का प्रधानमंत्री भेजा ॥74- 76॥</p><br><p>	जिस प्रकार हाथी के कण्‍ठका शब्‍द सुनकर सिंह क्रुद्ध हो जाते हैं उसी प्रकार सूर्य के समान तेजके धारक दोनों भाई प्रधानमंत्रीके शब्‍द सुनकर क्रुद्ध हो उठे ॥77॥</p><br><p>	और कहने लगे कि वह मूर्ख खेलनेके लिए साँपों भरा हुआ कर माँगता है सो यदि वह पास आया तो उसके लिए वह कर अवश्‍य दिया जावेगा ॥78॥</p><br></div><hr class=type_7>
<div class=gatha>पर्व - 62</div>
<div class=arth><b><font color=darkmagenta>अन्वयार्थ : </font></b><p>संसार को नष्‍ट करनेवाले जिन शान्तिनाथ भगवान् का ज्ञान, पर्याय सहित समस्‍त द्रव्‍योंको जानकर आगे जानने योग्‍य द्रव्‍य न रहने से विश्रान्‍त हो गया वे शान्तिनाथ भगवान् तुम सबकी शान्ति के लिए हों ॥1॥</p><br><p>	पदार्थ के यथार्थस्‍वरूपको देखनेवाला विद्वान् पहले वक्‍ता, श्रोता तथा कथाके भेदोंका वर्णन कर पीछे गम्‍भीर अर्थसे भरी हुई धर्मकथा कहे ॥2॥</p><br><p>	विद्वान् होना, श्रेष्‍ठ चारित्र धारण करना, दयालु होना, बुद्धिमान् होना, वोलनेमें चतुर होना, दूसरों के इशारेको समझ लेना, प्रश्‍नोंके उपद्रवको सहन करना, मुख अच्‍छा होना, लोक - व्‍यवहारका ज्ञाता होना, प्रसिद्धि तथा पूजासे युक्‍त होना और थोड़ा बोलना, इत्‍यादि धर्मोपदेश देने वालेके गुण हैं ॥3-4॥</p><br><p>	यदि वक्‍ता तत्‍त्‍वोंका जानकार होकर भी चारित्रसे रहित होगा तो यह कहे अनुसार स्‍वयं आचरण क्‍यों नहीं करता ऐसा सोचकर साधारण मनुष्‍य उसकी बातको ग्रहण नहीं करेंगे ॥5॥</p><br><p>	यदि वक्‍ता सम्‍यक् चारित्रसे युक्‍त होकर भी शास्‍त्रका ज्ञाता नहीं होगा तो वह थोड़ेसे शास्‍त्र ज्ञान से उद्धत हुए मनुष्‍यों के हास्‍ययुक्‍त वचनों से समीचीन मोक्षमार्गकी हँसी करावेगा ॥6॥</p><br><p>	जिस प्रकार ज्ञान और दर्शन जीव का अबाधित स्‍वरूप है उसी प्रकार विद्वत्‍ता और सच्‍चरित्रता वक्‍ताका मुख्‍य लक्षण है ॥7॥</p><br><p>	‘यह योग्‍य है ? अथवा अयोग्‍य है ?’ इस प्रकार कही हुई बात का अच्‍छी तरह विचार कर सकता हो, अवसर पर अयोग्‍य बातके दोष कह सकता हो, उत्‍तम बातको भक्ति से ग्रहण करता हो, उपदेश-श्रवणके पहले ग्रहण किये हुए असार उपदेशमें जो विशेष आदर अथवा हठ नहीं करता हो, भूल हो जाने पर जो हँसी नहीं करता हो, गुरूभक्‍त हो, क्षमावान् हो, संसार से डरनेवाला हो, कहे हुए वचनों को धारण करने में तत्‍परहो, तोता मिट्टी अथवा हंसके गुणों से सहित हो वह श्रोता कहलाता है ॥8-10॥</p><br><p>	जिसमें जीव अजीव आदि पदार्थों का अच्‍छी तरह निरूपण किया जाता हो, हितेच्‍छु मनुष्‍यों को शरीर, संसार और भोगों से वैराग्‍य प्राप्‍त कराया जाता हो, दान पूजा तप और शीलकी विशेषताएँ विशेषताके साथ बतलाई जाती हों, जीवों के लिए बन्‍ध, मोक्ष तथा उनके कारण और फलों का पृथक्-पृथक् वर्णन किया जाता हो, जिसमें सत् और असत् की कल्‍पना युक्तिसे की जाती हो, जहाँ माताके समान हित करनेवाली दयाका खूब वर्णन हो और जिसके सुनने से प्राणी सर्वपरि - ग्रहका त्‍याग कर मोक्ष प्राप्‍त करते हों वह तत्‍त्‍वधर्म कथा कहलाती है इसका दूसरा नाम धर्मकथा भी है ॥11-14॥</p><br><p>	इस प्रसार वक्‍ता, श्रोता और धर्मकथाके पृथक् पृथक् लक्षण कहे । अब इसके आगे शान्तिनाथ भगवान् का विस्‍तृत चरित्र कहता हूँ ॥15॥</p><br><p>	अथानन्‍तर – जो समस्‍त द्वीपोंका स्‍वामी है और लवणसमुद्रका नीला जल ही जिसके बड़े शोभायमान वस्‍त्र हैं ऐसे जम्‍बूद्वीपरूपी महाराज के मुख की शोभा को धारण करनेवाला, छह खण्‍डोंसे सुशोभित, लवणसमुद्र तथा हिमवान् पर्वत के मध्‍य में स्थित भरत नाम का एक अभीष्‍ट क्षेत्र है ॥16-17॥</p><br><p>	वहाँ भोगभूमिमें उत्‍पन्‍न होने वाले भोगों को आदि लेकर चक्रवर्ती दश प्रकार के भोग, तीर्थंकरोंका ऐश्‍वर्य और अघातिया कर्मोंके भय से प्रकट होनेवाली सिद्धि - मुक्ति भी प्राप्‍त होती है इसलिए विद्वान लोग उसे स्‍वर्गलोकसे भी श्रेष्‍ठ कहते हैं । उस क्षेत्र में ऐरावत क्षेत्रके समान वृद्धि और हृासके द्वारा परिवर्तन होता रहता है ॥18-19॥</p><br><p>	उसके ठीक बीच में भरतक्षेत्र का आधा विभाग करनेवाला, पूर्व से पश्चिम तक लम्‍बा तथा ऊँचा विजयार्ध पर्वत सुशोभित होता है जो कि उज्‍ज्‍वल यशके समूह के समान जान पड़ता है ॥20॥</p><br><p>	अथवा चाँदीका बना हुआ वह विजयार्ध पर्वत ऐसा जान पड़ता है कि स्‍वर्ग लोकको जीतनेसे जिसे संतोष उत्‍पन्‍न हुआ है ऐसी पृथिवी रूपी स्‍त्री का इकट्ठा हुआ मानो हास्‍य ही हो ॥21॥</p><br><p>	हमारे ऊपर पड़ी हुई वृष्टि सदा सफल होती है और तुम लोगों के ऊपर पड़ी हुई वृष्टि कभी सफल नहीं होती इस प्रकार वह पर्वत अपने तेज से सुमेरू पर्वतोंकी मानो हँसी ही करता रहता है ॥22॥</p><br><p>	ये नदियाँ चंचल स्‍वभाववाली हैं, कुटिल हैं, जल से <span class=comment>(पक्षमें जड़ - मूर्खों से)</span> आढय - सहित हैं, और जलधि - समुद्र <span class=comment>(पक्षमें जडधि - मूर्ख)</span> को प्रिय हैं इसलिए घृणासे ही मानो उसने गंगा - सिन्‍धु इन दो नदियोंको अपने गुहारूपी मुखसे वमन कर दिया था ॥23॥</p><br><p>	वह पर्वत चक्रवर्ती को अनुकरण करता था क्‍योंकि जिस प्रकार चक्रवर्ती अपने आश्रयमें रहने वाले देव और विद्याधरोंके द्वारा सदा सेवनीय होता है और समस्‍त इन्द्रिय सुखों का स्‍थान होता है उसी प्रकार वह पर्वत भी अपने - अपने आश्रयमें रहने वाले देव और विद्याधरोंसे सदा सेवित था और समस्‍त इन्द्रिय - सुखों का स्‍थान था ॥24॥</p><br><p>से आकाशको मानो बलाकाओंसे सहितही करती रहती है ॥25॥</p><br><p>	वह मेघोंको चूमने वाले रत्‍नमय कोटसे घिरी हुई है इसलिए ऐसी जान पड़ती है मानो रत्‍नकी वेदिकासे घिरी हुई जम्‍बूद्वीपकी भूमि ही हो ॥26॥</p><br><p>	वहाँ धर्म, अर्थ और काम ये तीन पुरूषार्थ हर्ष से बढ़ रहे थे और दरिद्र शब्‍द कहीं बाहरसे भी नहीं दिखाई देता था – सदा छुपा रहता था ॥27॥</p><br><p>      जिस प्रकार अन्‍य मतावलम्बियोंके लिए दुर्गमकठिन प्रमाण, नय, निक्षेप और अनुयोग इन चार उपायों के द्वारा पदार्थों की परीक्षा सुशोभित होती है उसी प्रकार शत्रुओं के लिए दुर्गम – दु:ख से प्रवेश करने के योग्‍य चार गोपुरोंसे वह नगरी सुशोभित हो रही थी ॥28॥</p><br><p>      जिस प्रकार जिनेन्‍द्र भगवान् की विद्यामें अचारित्र – असंयमका उपदेश देनेवाले वचन नहीं हैं उसी प्रकार उस नगरी में शीलरूपी आभूषणसे रहित कुलवती स्त्रियाँ नहीं थीं ॥29॥</p><br><p>      ज्‍वलनजटी विद्याधर उस नगरी का राजा था, जो अत्‍यन्‍त कुशल था और जिस प्रकार मणियोंका आकर – खान समुद्र है उसी प्रकार वह गुणी मनुष्‍यों आकर था ॥30॥</p><br><p>      जिस प्रकार सूर्य के प्रतापसे नये पत्‍ते मुरझा जाते हैं उसी प्रकार उसके प्रतापसे शत्रु मुरझा जाते थे – कान्‍ति हीन हो जाते थे और जिस प्रकार वर्षासे लताएँ बढ़ने लगती हैं उसी प्रकार उसकी नीतिसे प्रजा सफल होकर बढ़ रही थी ॥31॥</p><br><p>      जिस प्रकार यथा समय यथा स्‍थान बोये हुए धान उत्‍तम फल देते हैं उसी प्रकार उसके द्वारा यथा समय यथा स्‍थान प्रयोग किये हुए साम आदि उपाय बहुत फल देते थे ॥32॥</p><br><p>    जिस प्रकार आगेकी संख्‍या पिछली संख्‍याओंसे बड़ी होती है उसी प्रकार वह राजा पिछले समस्‍त राजाओं को अपने गुणों और स्‍थानोंसे जीतकर बड़ा हुआ था ॥33॥</p><br><p>      उसकी समस्‍त सिद्धियाँ देव और पुरूषार्थ दोनोंके आधीन थीं, वह मंत्री आदि मूल प्रकृति तथा प्रजा आदि बाह्य प्रकृतिके क्रोधसे रहित होकर स्‍वराष्‍ट्र तथा परराष्‍ट्रका विचार करता था, उत्‍साह शक्‍ति, मन्‍त्र शक्ति और प्रभुत्‍व श‍क्ति इन तीन शक्‍तियों तथा इनसे निष्‍पन्‍न होने वाली तीन सिद्धियोंकी अनुकूलता से उसे सदा योग और क्षेमका समागम होता रहता था, साथ ही वह सन्‍धि विग्रह यान आदि छह गुणों की अनुकूलता रखता था इसलिए उसका राज्‍य निरन्‍तर बढ़ता ही रहता था ॥34-35॥</p><br><p>       उसी विजयार्ध पर द्युतिलक नाम का दूसरा नगर था । राजा चन्‍द्राभ उसमें राज्‍य करता था, उसकी रानीका नाम सुभद्रा था । उन दोनोंके वायुवेगा नाम की पुत्री थी । उसने अपनी वेग विद्याके द्वारा समस्‍त वेगशाली विद्याधर राजाओं को जीत लिया था । उसकी कान्‍ति चमकती हुई बिजलीके प्रकाशको जीतने वाली थी ॥36–37॥</p><br><p>    जिस प्रकार भाग्‍यशाली पुरूषार्थी मनुष्‍यकी बुद्धि उसकी त्रिवर्ग सिद्धिका कारण होती है उसी प्रकार समस्‍त गुणों से विभूषित वह वायुवेगा राजा ज्‍वलनजटीकी त्रिवर्गसिद्धिका कारण हई थी ॥38॥</p><br><p>       प्रतिपदाके चनद्रमाकी रेखाके समान वह सब मनुष्‍यों के द्वारा स्‍तुत्‍य थी । तथा अनुराग से भरी हुई द्वितीय भूमिके समान वह अपने ही पुरूषार्थसे राजा ज्‍वलनके भोगने योग्‍य हुई थी ॥39॥</p><br><p>      वायुवेगाके प्रेमकी प्रेरणासे ज्‍वलन जटीने अनेक ऋद्धियों से युक्‍त राजलक्ष्‍मी को उसका परिकर -दासी बना दिया था सो ठीक ही है क्‍योंकि अलभ्‍य वस्‍तुके विषय में मनुष्‍य क्‍या नहीं करता है ? ॥40॥</p><br><p>	बड़े कुलमें उत्‍पन्‍न होनेसे तथा अनुराग से युक्‍त होने के कारण उस पतिव्रताके एक पतिव्रत था और प्रेमकी अधिकतासे उस राजा के एकपत्‍नीव्रत था ऐसा लोग कहते हैं ॥41॥</p><br><p>	जिस प्रकार इन्‍द्राणीमें इन्‍द्र की लोकोत्‍तर प्रीति होती है उसी प्रकार उसमें ज्‍वलनजटीकी लोकोत्‍तर प्रीति थी फिर उसके रूपादि गुणोंका पृथक् पृथक् क्‍या वर्णन किया जावे ॥42॥</p><br><p>	जिस प्रकार दया और सम्‍यग्‍ज्ञानके मोक्ष होता है उसी प्रकार उन दोनोंके अपनी कीर्तिकी प्रभा से तीनों लोकोंको प्रकाशित करने वाला अर्ककीर्ति नाम का पुत्र उत्‍पन्‍न हुआ ॥43॥</p><br><p>चन्‍द्रमा के साथ उसकी प्रभा बढ़ती है ॥44॥</p><br><p>	वह मुखसे कमलको, नेत्रों से उत्‍पलको, आभासे मणिमय दर्पणको और कान्ति से चन्‍द्रमा को जीतकर ऐसी सुशोभित हो रही थी मानो भौंहरूप पताका ही फहरा रही हो ॥45॥</p><br><p>	लतामें फूलके समान ज्‍योंही उसके शरीर में यौवन उत्‍पन्‍न हुआ त्‍योंही उसने कामी विद्याधरोंमें कामज्‍वर उत्‍पन्‍न कर दिया ॥46॥</p><br><p>	कुछ कुछ पीले और सफेद कपोलों की कान्ति से सुशोभित मुखमण्‍डल पर उसके नेत्र बड़े चंचल हो रहे थे जिनसे वह ऐसी जान पड़ती थी मानो कमरको पतली देख उसके टूट जानेके भय से ही नेत्रोंको चंचल कर रही हो ॥47॥</p><br><p>	उस दुबली पतली स्‍वयम्‍प्रभाकी इन्‍द्रनील मणि के समान कान्तिवाली पतली रोमावली ऐसी जान पड़ती थी मानो उछलकर ऊँचे स्‍थूल और निविड़ स्‍तनों पर चढ़ना ही चाहती हो ॥48॥</p><br><p>	यद्यपि कामदेवने उसका स्‍पर्श नहीं किया था तथापि प्राप्‍त हुए यौवन से ही वह कामदेव के विकार को प्रकट करती हुई - सी मनुष्‍यों के दृष्टिगोचर हो रही थी ॥49॥</p><br><p>	अथानन्‍तर किसी एक दिन जगन्‍नन्‍दन और नाभिनन्‍दन नाम के दो चारण ऋद्धिधारी मुनिराज मनोहर नामक उद्यानमें आकर विराजमान हुए । उनके आगमन की खबर देनेवाले वनपालसे यह समाचार जानकर राजा चतुरंग सेना, पुत्र तथा अन्‍त:पुरके साथ उनके समीप गया । वहाँ वन्‍दना कर उसने श्रेष्‍ठ धर्म का स्‍वरूप सुना, बड़े आदरसे सम्‍यग्‍दर्शन तथा दान शील आदि व्रत ग्रहण किये, तदनन्‍तर भक्तिपूर्वक उन चारणऋद्धिधारी मुनियोंको प्रणामकर वह नगर में वापिस आ गया ॥50-52॥</p><br><p>	स्‍वयंप्रभाने भी वहाँ समीचीन धर्म ग्रहण किया । एक दिन उसने पर्वके समय उपवास किया जिससे उसका शरीर कुछ म्‍लान हो गया । उसने अर्हन्‍त भगवान् की पूजा की तथा उनके चरण - कमलोंके संपर्कसे पवित्र पापहारिणी विचित्र माला विनय से झुककर दोनों हाथोंसे पिता के लिए दी ॥53-54॥</p><br><p>	राजा ने  भक्ति पूर्वक वह माला ले ली और उपवाससे थकी हुई स्‍वयंप्रभा की ओर देख, 'जाओ पारण करो' यह कर उसे विदा किया ॥55॥</p><br><p>	पुत्रीके चले जाने पर राजा मन ही मन विचार करने लगा कि जो यौवन से परिपूर्ण समस्‍त अंगों से सुन्‍दर है ऐसी यह पुत्री किसके लिए देनी चाहिये ॥56॥</p><br><p>	उसने उसी समय मन्त्रिवर्गको बुलाकर प्रकृत बात कही, उसे सुनकर सुश्रुत नाम का मंत्री परीक्षा कर तथा अपने मन में निश्‍चय कर बोला ॥57॥</p><br><p>नीलान्‍जना है, उन दोनोंके अश्‍वग्रीव, नीलरथ, नीलकण्‍ठ, सुकण्‍ठ और वज्रकण्‍ठ नाम के पाँच पुत्र हैं । इनमें अश्‍वग्रीव सबसे बड़ा है ॥58-59॥</p><br><p>	अश्‍वग्रीवकी स्‍त्री का नाम कनकचित्रा है उन दोनोंके रत्‍नग्रीव, रत्‍नांगद, रत्‍नचूड तथा रत्‍नरथ आदि पाँच सौ पुत्र हैं । शास्‍त्रज्ञान का सागर हरिश्‍मश्रु इसका मंत्री है तथा शतबिन्‍दू निमित्‍तज्ञानी है-पुरोहित है जो कि अष्‍टांग निमित्‍तज्ञानमें अतिशय निपुण है ॥60-61॥</p><br><p>	इस प्रकार अश्‍वग्रीव सम्‍पूर्ण राज्‍य का अधिपति है और दोनों श्रेणियोंका स्‍वामी है अत: इसके लिए ही कन्‍या देनी चाहिये ॥62॥</p><br><p>	इसके बाद सुश्रुत मंत्रीके द्वारा कही हुई बात का विचार करता हुआ बहुश्रुत मंत्री राजा से अपने ह्णदयकी बात कहने लगा । वह बोला कि सुश्रुत मंत्रीने जो कुछ कहा है वह यद्यपि ठीक है तो भी निम्‍नांकित बात विचारणीय है । कुलीनता, आरोग्‍य, अवस्‍था, शील, श्रुत, शरीर, लक्ष्‍मी, पक्ष और परिवार, वर के ये नौ गुण कहे गये हैं । अश्‍वग्रीवमें यद्यपि ये सभी गुण विद्यमान हैं किन्‍तु उसकी अवस्‍था अधिक है, अत: कोई दूसरा वर जिसकी अवस्‍था कन्‍याके समान हो और गुण अश्‍वग्रीवके समान हों, खोजना चाहिये ॥63-65॥</p><br><p>       गगनवल्‍लभपुरका राजा चित्ररथ प्रसिद्ध है, मेघपुरमें श्रेष्‍ठ राजा पद्मरथ रहता है, चित्रपुरका स्‍वामी अरिन्‍जय है । त्रिपुरनगर में विद्याधरोंका राजा ललितांगद रहता है, अश्‍वपुरका राजा कनकरथ विद्यामें अत्‍यन्‍त कुशल है, और महारत्‍नपुरका राजा धनन्‍जय समस्‍त विद्याधरोंका स्‍वामी है । इनमेंसे किसी एकके लिए कन्‍या देनी चाहिये यह निश्‍चय है ॥66– 68॥</p><br><p>	बहुश्रुतके वचन ह्णदय में धारण कर तथा विचार कर स्‍मृतिरूपी नेत्र को धारण करनेवाला श्रुत नाम का तीसरा मन्‍त्री निम्‍नांकित मनोहर वचन कहने लगा ॥69॥</p><br><p>	यदि कुल, आरोग्‍य, वय और रूप आदिसे सहित वर के लिए कन्‍या देना चाहते हों तो मैं कुछ कहता हूं उसे थोड़ा सुनिये ॥70॥</p><br><p>	इसी विजयार्ध पर्वत की उत्‍तर श्रेणीमें सुरेन्‍द्रकान्‍तार नाम का नगर है उसके राजाका नाम मेघवाहन है । उसके मेघमालिनी नाम की वल्‍लभा है । उन दोनोंके विद्युत्‍प्रभ नाम का पुत्र और ज्‍योतिर्माला नाम की निर्मल पुत्री है । खगेन्‍द्र मेघवाहन इन दोनों पुत्र - पुत्रियों से ऐसा समृद्धिमान सम्‍पन्‍न हो रहा था जैसा कि कोई पुण्‍य कर्म और सुबुद्धिसे होता है । अर्थात् पुत्र पुण्‍य के समान था और पुत्री बुद्धि के समान थी ॥71- 72॥</p><br><p>	किसी एक दिन मेघवाहन स्‍तुति करने के लिए सिद्धकूट गया था । वहाँ वरधर्म नाम के अवधिज्ञानी चारण‍ऋद्धिधारी मुनिकी बन्‍दना कर उसने पहले तो धर्म का स्‍वरूप सुना और बादमें अपने पुत्र के पूर्व भव पूछे । मुनि ने कहा कि हे विद्याधर ! चित्‍त लगाकर सुनो, मैं कहता हूँ ॥73- 74॥</p><br><p>	जम्‍बूद्वीप के पूर्व विदेह क्षेत्र में वत्‍सकावती नाम का देश है उसमें प्रभाकरी नाम की नगरी है वहाँ सुन्‍दर आकार वाला नन्‍दन नाम का राजा राज्‍य करता था ॥75॥</p><br><p>	जयसेना स्‍त्रीके उदरसे उत्‍पन्‍न हुआ विजयभद्र नाम का इसका पुत्र था । उस विजयभद्रने किसी दिन मनोहर नामक उद्यानमें फला हुआ आमका वृक्ष देखा फिर कुछ दिन बाद उसी वृक्षको फलरहित देखा । यह देख उसे वैराग्‍य उत्‍पन्‍न हो गया और पिहितास्‍त्रव गुरूसे चार हजार राजाओं के साथ संयय धारण कर लिया ॥76- 77॥</p><br><p>	आयु के अन्‍त में माहेन्‍द्र स्‍वर्गके चक्रक नामक विमान में सातसागर की आयु बाला देव हुआ । वहाँ चिरकाल तक दिव्‍यभोगों का उपभोग करता रहा ॥78॥</p><br><p>गया था वहीं यह सब मैंने सुना है ॥79॥</p><br><p>	इस प्रकार विद्युत्‍प्रभ वरके योग्‍य समस्‍त गुणों से सहित है उसे ही यह कन्‍या दी जावे और उसकी पुण्‍यशालिनी बहिन ज्‍योतिर्मालाको हमलोग अर्ककीर्तिके लिए स्‍वीकृत करें ॥80॥</p><br><p>	इस प्रकार श्रुतसागरके वचन सुनकर विद्वानोंमें अत्‍यन्‍त श्रेष्‍ठ सुमति नाम का मन्‍त्री बोला कि इस कन्‍याको पृथक् - पृथक् अनेक विद्याधर राजा चाहते हैं इ‍सलिए विद्युत्प्रभको कन्‍या नहीं देनी चाहिये क्‍योंकि ऐसा करनेसे बहुत राजाओं के साथ वैर हो जानेकी सम्‍भावना है मेरी समझसे तो स्‍वयंवर करना ठीक होगा । ऐसा कहकर वह चुप हो गया ॥81-82॥</p><br><p>	सब लोगोंने यही बात स्‍वीकृत कर ली, इसलिए विद्याधर राजा ने  सब मन्त्रियोंको विदा कर दिया और संभिन्‍नश्रोतृ नामक निमित्‍तज्ञानीसे पूछा कि स्‍वयंप्रभाका ह्णदयवल्‍लभ कौन होगा ? पुराणोंके अर्थ को जाननेवाले निमित्‍तज्ञानीने राजा के लिए निम्‍नप्रकार उत्‍तर दिया ॥83-84॥</p><br><p>	इसी जम्‍बूद्वीप के पूर्वविदेह क्षेत्र में एक पुष्‍कलावती नाम का देश है उसकी पुण्‍डरीकिणी नगरी के समीप ही मधुक नाम के वन में पुरूरवा नाम का भीलों का राजा रहता था । किसी एक दिन मार्ग भूल जाने से इधर - उधर घूमते हुए सागरसेन मुनिराज के दर्शन कर उसने मार्ग में ही पुण्‍यका संचय किया तथा मद्य मांस मधुका त्‍याग कर दिया । इस पुण्‍य के प्रभाव से वह सौधर्म स्‍वर्ग में उत्‍पन्‍न हुआ और वहां से च्‍युत होकर तुम्‍हारी अनन्‍तसेना नाम की स्‍त्रीके मरीचि नाम का पुत्र हुआ है । यह मिथ्‍या मार्ग के उपदेश देनेमें तत्‍पर है इसलिए चिरकाल तक इस संसाररूपी चक्रमें भ्रमण कर सुरम्‍यदेशके पोदनपुर नगर के स्‍वामी प्रजापति महाराजकी मृगावती रानीसे त्रिपृष्‍ठ नाम का पुत्र होगा ॥85- 90॥</p><br><p>	उन्‍हीं प्रजापति महाराजकी दूसरी रानी भद्राके एक विजय नाम का पुत्र होगा जो कि त्रिपृष्‍ठका बड़ा भाई होगा । ये दोनों भाई श्रेयान्‍सनाथ तीर्थंकरके तीर्थ में अश्‍वग्रीव नामक शत्रु को मार कर तीन खण्‍ड़के स्‍वामी होंगे और पहले बलभद्र नारायण कहलावेंगे । त्रिपृष्‍ठ संसार में भ्रमण कर अन्तिम तीर्थंकर होगा ॥91- 92॥</p><br><p>	आपका भी जन्‍म राजा कच्‍छके पुत्र नमिके वंश में हुआ है अत: बाहुबली स्‍वामी के वंश में उत्‍पन्‍न होनेवाले उस त्रिपृष्‍ठके साथ आपका सम्‍बन्‍ध है ही ॥93॥</p><br><p>	इसलिए तीन खण्‍ड की लक्ष्‍मी और सुख के स्‍वामी त्रिपृष्‍ठके लिए यह कन्‍या देनी चाहिये, यह कल्‍याण करने वाली कन्‍या उसका मन हरण करनेवाली हो ॥94॥</p><br><p>	त्रिपृष्‍ठको कन्‍या देनेसे आप भी समस्‍त विद्याधरोंके स्‍वामी हो जावेंगे इ‍सलिए भगवान् आदिनाथ के द्वारा कही हुई इस बात का निश्‍चय कर आपको यह अवश्‍य ही करना चाहिये ॥95॥</p><br><p>	इस प्रकार निमित्‍तज्ञानीके वचनों को ह्णदय में धारण करण कर रथनूपुर नगर के राजा ने  बड़े हर्ष से उस निमित्‍तज्ञानीकी पूजा की ॥96॥</p><br><p>	और उसी समय उत्‍तम लेख और भेंटके साथ इन्‍दु नाम का एक दूत प्रजापति महाराज के पास भेजा ॥97॥</p><br><p>	‘यह त्रिपृष्‍ठ स्‍वयंप्रभा का पति होगा’ यह बात प्रजापति महाराजने जयगुप्‍त नामक निमित्‍तज्ञानी से पहले ही जान ली थी इसलिये उसने आकाश से उतरते हुए विद्याधरराज के दूतका, पुष्‍पकरण्‍डक नाम के वन में बड़े उत्‍सव से स्‍वागत - सत्‍कार किया ॥98- 99॥</p><br><p>	महाराज उस दूतके साथ अपने राजभवन में प्रविष्‍ट होकर जब सभागृहमें राजसिंहासन पर विराजामान हुए तब मन्‍त्री ने दूतके द्वारा लाई हुई भेंट समर्पित की । राजा ने  उस भेंटको बड़े प्रेमसे देखकर अपना अनुराग प्रकट किया और दूतको सन्‍तुष्‍ट करते हुए कहा कि हम तो इस भेंटसे ही सन्‍तुष्‍ट हो गये ॥100-101॥</p><br><p>	तदनन्‍तर दूतने सन्‍देश सुनाया कि यह श्रीमान् त्रिपृष्‍ठ समस्‍त कुमारोंमें श्रेष्‍ठ है अत: इसे लक्ष्‍मी के समान स्‍वयम्‍प्रभा नाम की इस कन्‍यासे आज सुशोभित किया जावे । इस यथार्थ सन्‍देशको सुनकर प्रजापति महाराज हर्ष दुगुना हो गया । वे मस्‍तक पर भुजा रखते हुए बोले कि जब विद्याधरोंके राजा स्‍वयं ही अपने जमाईका यह तथा अन्‍य महोत्‍सव करने के लिए चिन्तित हैं तब हमलोग क्‍या चीज है ? ॥102-104॥</p><br><p>	इस प्रकार उस समय आये हुए दूतको महाराज प्रजापतिने कार्यकी सिद्धिसे प्रसन्‍न किया, उसका सम्‍मान किया और बदलेकी भेंट देकर शीघ्र ही विदा कर दिया ॥105॥</p><br><p>	वह दूत भी शीघ्र ही जाकर रथनूपुरनगर के राजा के पास पहुँचा और प्रणाम कर उसने कल्‍याणकारी कार्य सिद्ध होनेकी खबर दी ॥106॥</p><br><p>समय उस नगर में जगह - जगह तोरण बांधे गये थे, चन्‍दनका छिड़काव किया था, सब जगह उत्‍सुकता ही उत्‍सुकता दिखाई दे रही थी, और पताकाओंकी पंक्ति रूप चंचल भुजाओंसे वह ऐसा जान पड़ता था मानो बुला ही रहा हो । महाराज प्रजापतिने अपनी सम्‍पत्तिके अनुसार उसकी अगवानी की । इस प्रकार उसने बड़े हर्ष से नगर में प्रवेश किया ॥107-109॥</p><br><p>	प्रवेश करने के बाद महाराज प्रजापतिने उसे स्‍वयं ही योग्‍य स्‍थान पर ठहराया और पाहुनेके योग्‍य उसका सत्‍कार किया । इस सत्‍कारसे उसका ह्णदय तथा मुख दोनों ही प्रसन्‍न हो गये ॥110॥</p><br><p>	विवाहके योग्‍य सामग्रीसे उसने समस्‍त पृथिवी तलको सन्‍तुष्‍ट किया और दूसरी प्रभाके समान अपनी स्‍वयंप्रभा नाम की पुत्री त्रिपृष्‍ठके लिए देकर सिद्ध करने के लिए सिंहवाहिनी और गरूड़वाहिनी नाम की दो विद्याएँ दीं । इस तरह वे सब मिलकर सुखरूपी समुद्रमें गोता लगाने लगे ॥111-112॥</p><br><p>	इधर अश्‍वग्रीव प्रतिनारायणके नगर में विनाशको सूचित करनेवाले तीन प्रकार के उत्‍पात बहुत शीघ्र साथ ही साथ होने लगे ॥113॥</p><br><p>	जिस प्रकार तीसरे काल के अन्‍त में पल्‍यका आठवाँ भाग बाकी रहने पर नई नई बातोंको देखकर भोगभूमिके लोग भयभीत होते हैं उसी प्रकार उन अभूतपूर्व उत्‍पातोंको देखकर वहांके मनुष्‍य सहसा भयभीत होने लगे ॥114॥</p><br><p>	अश्‍वग्रीव भी घबड़ा गया । उसने सलाह कर एकान्‍तमें शतबिन्‍दु नामक निमित्‍तज्ञानीसे ‘यह क्‍या है ?’ इन शब्‍दों द्वारा उनका फल पूछा ॥115॥</p><br><p>	शतबिन्‍दुने कहा कि जिसने सिन्‍धु देशमें पराक्रमी सिंह मारा है, जिसने तुम्‍हारे प्रति भेजी हुई भेंट जबर्दस्‍ती छीन ली और रथनूपूर नगर के राजा ज्‍वलनजटी ने जिसके लिए आपके योग्‍य स्‍त्रीरत्‍न दे दिया है उससे आपको क्षोभ होगा ॥116-117॥</p><br><p>	ये सब उत्‍पात उसीके सूचक हैं । तुम इसका प्रतिकार करो । इस प्रकार निमित्‍तज्ञानीके द्वारा कही बातको ह्णदय में रखकर अश्‍वग्रीव अपने मन्त्रियों से क‍हने लगा कि आत्‍मज्ञानी मनुष्‍य शत्रु और रोग को उत्‍पन्‍न होते ही नष्‍ट कर देते हैं परन्‍तु हमने व्‍यर्थ ही अहंकारी रहकर यह बात भुला दी ॥118-119॥</p><br><p>	अब भी यह दुष्‍ट आप लोगों के द्वारा विष के अंकुरके समान शीघ्र ही छेदन कर देनेके योग्‍य है ॥120॥</p><br><p>	उन मन्त्रियोंने भी गुप्‍त रूप से भेजे हुए दूतोंके द्वारा उन सबकी खोज लगा ली और निमित्‍तज्ञानीने जिन सिंहवध आदिकी बातें कहीं थीं उन सबका पता चला कर निश्‍चय कर लिया कि इस पृथिवी पर प्रजापतिका पुत्र त्रिपृष्‍ठ ही बड़ा अहंकारी है । वह अपने पराक्रम से सब राजाओं पर आक्रमणकर उन्‍हें जीतना चाहता है ॥121-122॥</p><br><p>	वह हम लोगों के विषय में कैसा है ? – अनुकूल प्रतिकूल कैसे विचार रखता है इस प्रकार सरल चित्‍त – निष्‍कपट दूत भेजकर उसकी परीक्षा करनी चाहिये’ मन्त्रियोंने ऐसा पृथक् - पृथक् राजा से कहा ॥123॥</p><br><p>	उसी समय उसने उक्‍त बात सुनकर चिन्‍तागति और मनोगति नाम के दो विद्वान् दूत त्रिपृष्‍ठके पास भेजे ॥124॥</p><br><p>	उन दूतोंने जाकर पहले अपने आनेकी राजा के लिए सूचना दी, फिर राजा के दर्शन किये, अनन्‍तर विनय से नम्रीभूत होकर यथा योग्‍य भेंट दी ॥125॥</p><br><p>	फिर कहने लगे कि राजा अश्‍वग्रीवने आज तुम्‍हें आज्ञा दी है कि मैं रथावर्त नाम के पर्वत पर जाता हूँ आप भी आइये ॥126॥</p><br><p>	हम दोनों तुम्‍हें लेने के लिए आये हैं । आपको उसकी आज्ञा मस्‍तक पर रखकर आना चाहिये । ऐसा उन दोनोंने जोरसे कहा । यह सुनकर त्रिपृष्‍ठ बहुत क्रुद्ध हुआ और कहने लगा कि अश्‍वग्रीव <span class=comment>(घोड़े जैसी गर्दनवाले)</span> खरग्रीव, <span class=comment>(गधे जैसी गर्दन वाले)</span> क्रौन्‍चग्रीव <span class=comment>(क्रौन्‍च पक्षी जैसीगर्दन वाले)</span> और कमेलक ग्रीव <span class=comment>(ऊँट जैसी गर्दनवाले)</span> ये सब मैंने देखे हैं । हमारे लिए वह अपूर्व आदमी नहीं जिससे कि देखा जावें ॥127-128॥</p><br><p>	जब वह त्रिपृष्‍ठ कह चुका तब दूतोंने फिरसे कहा कि वह अश्‍वग्रीव सब विद्याधरोंका स्‍वामी है, सबके द्वारा पूजनीय है और आपका पक्ष करता है इसलिए उसका अपमान करना उचित नहीं है ॥129॥	</p><br><p>	यह सुनकर त्रिपृष्‍ठने कहा कि वह खग अर्थात् पक्षियोंका ईश है - स्‍वामी है इसलिए पक्ष अर्थात् पंखोंसे चले इसके लिए मनाई नहीं है परन्‍तु मैं उसे देखनेके लिए नहीं जाऊंगा ॥130॥</p><br><p>	यह सुनकर दूतोंने फिर कहा कि अहंकार से ऐसा नहीं कहना चाहिये । चक्रवर्ती के देखे विना शरीर में भी स्थिति नहीं हो सकती फिर भूमि पर स्थिर रहनेके लिए कौन समर्थ है ? ॥131॥</p><br><p>	दूतोंके वचन सुनकर त्रिपृष्‍ठने फिर कहा कि तुम्‍हारा राजा चक्र फिराना जानता है सो क्‍या वह घट आदिको बनाने वाला <span class=comment>(कुम्‍भकार)</span> कर्ता कारक है, उसका क्‍या देखना है ? यह सुनकर दूतोंको क्रोध आ गया । वे कुपित होकर बोले कि यह कन्‍यारत्‍न जो कि चक्रवर्ती के भोगने योग्‍य है क्‍या अब तुम्‍हें हजम हो जावेगा ? और चक्रवर्ती के कुपित होने पर रथनूपुरका राजा ज्‍वलनजटी तथा प्रजापति अपना नाम भी क्‍या सुरक्षित रख सकेगा । इतना कह वे दूत वहाँसे शीघ्र ही निकल कर अश्‍वग्रीवके पास पहुँचे और नमस्‍कार कर त्रिपृष्‍ठके वैभव का समाचार कहने लगे ॥132-135॥</p><br><p>	अश्‍वग्रीव यह सब सुननेके लिए असमर्थ हो गया, उसकी आंखे रूखी हो गई और उसी समय उसने युद्ध प्रारम्‍भकी सूचना देने वाली भेरी बजवा दी ॥136॥</p><br><p>	उस भेरीका शब्‍द दिग्‍गजोंका मद नष्‍टकर दिशाओं के अन्‍त तक व्‍याप्‍त हो गया सो ठीक ही है क्‍योंकि चक्रवर्ती के कुपित होने पर ऐसे कौन महापुरूष हैं जो भयभीत नहीं होते हों ॥137॥</p><br><p>	वह अश्‍वग्रीव चतुरंग सेना के साथ रथावर्त पर्वत पर जा पहुँचा, वहाँ उल्‍काएँ गिरने लगीं, पृथिवी हिलने लगी और दिशाओंमें दाह दोष होने लगे ॥138॥</p><br><p>	जिनका ओज चारों ओर फैल रहा है और जिन्‍होंने अपने प्रतापरूपी अग्निके द्वारा शत्रुरूपी इन्‍धन की राशि भस्‍म कर दी है ऐसे प्रजापतिके दोनों पुत्रोंको जब इस बात का पता चला तो इसके संमुख आये ॥139॥</p><br><p>	वहाँ दोनों सेनाओंमें महान् संग्राम हुआ । दोनों सेनाओं का समान क्षय हो रहा था इसलिए यमराज सचमुच ही समवर्तिता - मध्‍यस्‍थताको प्राप्‍त हुआ था ॥140॥</p><br><p>	चिरकाल तक युद्ध करने के बाद त्रिपृष्‍ठने सोचा कि सैनिकोंका व्‍यर्थ ही क्षय क्‍यों किया जाता है । ऐसा  सोचकर वह युद्धके लिए अश्‍वग्रीवके सामने आया ॥141॥	</p><br><p>शत्रु को आच्‍छादित कर लिया ॥142॥</p><br><p>	जब वे दोनों द्वन्‍द्व युद्धसे एक दूसरेको जीतनेके लिए समर्थ न हो सके तब महाविद्याओं के बल से उद्धत हुए दोनों मायायुद्ध करने के लिए तैयार हो गये ॥143॥</p><br><p>	अश्‍वग्रीवने चिरकाल तक युद्धकर शत्रु के सन्‍मुख चक्र फेंका और नारायण त्रिपृष्‍ठने वही चक्र लेकर क्रोधसे उसकी गर्दन छेद डाली ॥144॥</p><br><p>	शत्रुओं के नष्‍ट करने वाले त्रिपृष्‍ठ और विजय आधे भरत क्षेत्र का आधिपत्‍य पाकर सूर्य और चन्‍द्रमा के समान सुशोभित हो रहे थे ॥145॥</p><br><p>	भूमिगोचरी राजाओं, विद्याधर राजाओं और मागधादि देवों के द्वारा जिनका अभिषेक किया गया था ऐसे त्रिपृष्‍ठ नारायण पृथिवीमें श्रेष्‍ठता को प्राप्‍त हुए ॥146॥</p><br><p>	प्रथम नारायण त्रिपृष्‍ठ ने हर्षित होकर स्‍वयंप्रभाके पिता के लिए दोनों श्रेणियों का अधिपत्‍य प्रदान किया सो ठीक ही है क्‍योंकि श्रीमानों के आश्रय से क्‍या नहीं होता है ? ॥147॥</p><br><p>	असि, शंख, धनुष, चक्र, शक्ति, दण्‍ड और गदा ये सात नारायण के रत्‍न थे । देवों के समूह इनकी रक्षा करते थे ॥148॥</p><br><p>	रत्‍नमाला, देदीप्‍यमान हल, मुसल और गदा ये चार मोक्ष प्राप्‍त करने वाले बलभद्रके महारत्‍न थे ॥149॥</p><br><p>	नारायणकी स्‍वयंप्रभा को आदि लेकर सोलह हजार स्त्रियाँ थीं और बलभद्र की कुलरूप तथा गुणों से युक्‍त आठ हजार रानियाँ थीं ॥150॥</p><br><p>	ज्‍वलनजटी विद्याधर ने कुमार अर्ककीर्तिके लिए ज्‍योतिर्माला नाम की कन्‍या बड़ी विभूतिके साथ प्राजापत्‍य विवाहसे स्‍वीकृत की ॥151॥</p><br><p>	अर्ककीर्ति और ज्‍योतिर्मालाके अमिततेज नाम का पुत्र तथा सुतारा नाम की पुत्री हुई । ये दोनों भाई - बहिन ऐसे सुन्‍दर थे मानों शुक्‍लपक्षके पडिवाके चन्‍द्रमा की रेखाएँ ही हों ॥152॥</p><br><p>	इधर त्रिपृष्‍ठ नारायणके स्‍वयंप्रभा रानीसे पहिले श्रीविजय नाम का पुत्र हुआ, फिर विजयभद्र पुत्र हुआ फिर, ज्‍योतिप्रभा नाम की पुत्री हुई ॥153॥</p><br><p>	महान् अभ्‍युदयको प्राप्‍त हुए प्रजापति महाराजको कदाचित् वैराग्‍य उत्‍पन्‍न हो गया जिससे पिहितास्‍त्रव गुरूके पास जाकर उन्‍होंने समस्‍त परिग्रह का त्‍याग कर दिया और श्रीजिनेन्‍द्र भगवान् का वह रूप धारण कर लिया जिससे सुख स्‍वरूप परमात्‍मा का स्‍वभाव प्राप्‍त होता है ॥154-155॥</p><br><p>	छह बाह्य और छह आभ्‍यन्‍तर के भेद से बारह प्रकार के तपश्‍चरणमें निरन्‍तर उद्योग करने वाले प्रजापति मुनि ने चिरकाल तक तपस्‍याकी और आयु के अन्‍त में चित्‍तको स्थिर कर क्रम से मिथ्‍यात्‍व, अविरति, प्रमाद, सकषायता तथा सयोगकेवली अवस्‍था का त्‍याग कर परमोत्‍कृष्‍ट अवस्‍था - मोक्ष पद प्राप्‍त किया ॥156–157॥</p><br><p>	विद्याधरोंके राजा ज्‍वलनजटी ने भी जब यह समाचार सुना तब उन्‍होंने अर्ककीर्तिके लिए राज्‍य देकर जगन्‍नन्‍दन मुनिके समीप दिगम्‍बर दीक्षा धारण कर ली ॥158॥</p><br><p>	याचना नहीं करना, बिना दिये कुछ ग्रहण नहीं करना, सरलता रखना, त्‍याग करना, किसी चीज की इच्‍छा नहीं रखना, क्रोधादिका त्‍याग करना, ज्ञानाभ्‍यास करना और ध्‍यान करना - इन सब गुणोंको वे प्राप्‍त हुए थे ॥159॥</p><br><p>	वे समस्‍त पापों का त्‍याग कर निर्द्वन्‍द्व हुए । निराकार होकर भी साकार हुए तथा उत्‍तम निर्वाण पदको प्राप्‍त हुए ॥160॥</p><br><p>	इधर विजय बलभद्र का अनुगामी त्रिपृष्‍ठ कठिन शत्रुओं पर विजय प्राप्‍त करता हुआ तीन खण्‍ड की अखण्‍ड पृथिवीके भोगों का इच्‍छानुसार उपभोग करता रहा ॥161॥</p><br><p>	किसी एक दिन त्रिपृष्‍ठ ने स्‍वयं वर की विधि से अपनी कन्‍या ज्‍योति:प्रभाके द्वारा जामाता अमिततेजके गलेमें वरमाला ड़लवाई ॥162॥</p><br><p>	अनुराग से भरी सुतारा भी इसी स्‍वयंवरकी विधि से श्रीविजयके वक्ष:स्‍थल पर निवास करने वाली हुई ॥163॥</p><br><p>	इस प्रकार परस्‍पर में जिन्‍होंने अपने पुत्र - पुत्रियोंके सम्‍बन्‍ध किये हैं ऐसे ये समस्‍त परिवारके लोग स्‍वच्‍छन्‍द जल से भरे हुए प्रफुल्लित सरोवरकी शोभा को प्राप्‍त हो रहे थे ॥164॥</p><br><p>	आयु के अन्‍त में अर्धचक्रवर्ती त्रिपृष्‍ठ तो सातवें नरक गया और विजय बलभद्र श्रीविजय नामक पुत्र के लिए राज्‍य देकर तथा विजयभद्रको युवराज बनाकर पापरूपी शत्रु को नष्‍ट करने के लिए उद्यत हुए । यद्यपि उनका चित्‍त नारायणके शोक से व्‍याप्‍त था तथापि निकट समयमें मोक्षगामी होनेसे उन्‍होंने सुवर्णकुम्‍भ नामक मुनिराज के पास जाकर सात हजार राजाओं के साथ संयम धारण कर लिया ॥165-167॥</p><br><p>	घातिया कर्म नष्‍ट कर केवलज्ञान उत्‍पन्‍न किया और देवों के द्वारा पूज्‍य अनगारकेवली हुए ॥168॥</p><br><p>	यह सुनकर अर्ककीर्ति ने अमित - तेज को राज्‍यपर बैठाया और स्‍वयं विपुलमति नामक चारणमुनि से तप धारण कर लिया ॥169॥</p><br><p>	कुछ समय बाद उसने अष्‍ट कर्मों को नष्‍ट कर अभिवांछित अष्‍टम पृथिवी प्राप्‍त कर ली सो ठीक ही है क्‍योंकि इस संसार में जिन्‍होंने आशा का त्‍याग कर दिया है उन्‍हें कौन - सी वस्‍तु अप्राप्‍य है ? अर्थात् कुछ भी नहीं ॥170॥</p><br><p>	इधर अमिततेज और श्रीविजय दोनों में अखण्‍ड़ प्रेम था, दोनों का काल बिना किसी आकुलताके सुख से व्‍यतीत हो रहा था ॥171॥</p><br><p>	किसी दिन कोई एक पुरूष श्रीविजय राजा के पास आया और आशीर्वाद देता हुआ बोला कि हे राजन् ! मेरी बात पर चित्‍त लगाइये ॥172॥</p><br><p>	आज से सातवें दिन पोदनपुरके राजा के मस्‍तक पर महावज्र गिरेगा, अत: शीघ्रही इसके प्रतीकार का विचार कीजिये ॥173॥</p><br><p>	यह सुनकर युवराज कुपित हुआ, उसकी आँखें क्रोधसे लाल हो गई । वह उस निमित्‍तज्ञानीसे बोला कि यदि तू सर्वज्ञ है तो बता कि उस समय तेरे मस्‍तक पर क्‍या पड़ेगा ? ॥174॥</p><br><p>	निमित्‍तज्ञानी ने भी कहा कि उस समय मेरे मस्‍तक पर अभिषेकके साथ रत्‍नवृष्टि पड़ेगी ॥175॥</p><br><p>	उसके अभिमानपूर्ण वचन सुनकर राजा को आश्‍चर्य हुआ । उसने कहा कि हे भद्र ! तुम इस आसन पर बैठो, मैं कुछ कहता हूँ ॥176॥</p><br><p>	कहो तो स‍ही, आप का गोत्र क्‍या है ? गुरू कौन है, क्‍या - क्‍या शास्‍त्र आपने पढ़े हैं, क्‍या - क्‍या निमित्‍त आप जानते हैं, आपका क्‍या नाम है ? और आपका यह आदेश किस कारणहो रहा है ? यह सब राजा ने  पूछा ॥177॥</p><br><p>	निमित्‍तज्ञानी कहने लगा कि कुण्‍डलपुर नगर में सिंहरथ नाम का एक बड़ा राजा है । उसके पुरोहित का नाम सुरगुरू है और उसका एक शिष्‍य बहुत ही विद्वान् है ॥178॥</p><br><p>	किसी एक दिन बलभद्रके साथ दीक्षा लेकर मैंने उसके शिष्‍यके साथ अष्‍टांग निमित्‍तज्ञान का अध्‍ययन किया है और उपदेशके साथ उनका श्रवण भी किया है ॥179॥</p><br><p>	अष्‍टांग निमित्‍त कौन हैं और उनके लक्षण क्‍या हैं ? यदि यह आप जानना चाहते हैं तो हे आयुष्‍मन् विजय ! तुम सुनो, मैं तुम्‍हारे प्रश्‍न के अनुसार सब कहता हूँ ॥180॥</p><br><p>	आगम के जानकार आचार्योंने अन्‍तरिक्ष, भौम, अंग, स्‍वर, व्‍यन्‍जन, लक्षण, छिन्‍न और स्‍वप्‍न इनके भेदसे आठ तरह के निमित्‍त कहे हैं ॥181॥</p><br><p>	चन्‍द्र, सूर्य, ग्रह, नक्षत्र और प्रकीर्णक तारे ये पाँच प्रकार के ज्‍योतिषी आकाशमे रहते हैं अथवा आकाशके साथ सदा उनका साहचर्य रहता है इसलिए इन्‍हें अन्‍तरिक् - आकाश कहते हैं । इनके उदय अस्‍त आदिके द्वारा जो जय - पराजय, हानि, वृद्धि, शोक, जीवन, लाभ, अलाभ तथा अन्‍य बातों का यथार्थ निरूपण होता है उसे अन्‍तरिक्षनिमित्‍त कहते हैं ॥182-183॥</p><br><p>भीतर रखे हुए रत्‍न आदि का कहना सो भौमनिमित्‍त है ॥184॥</p><br><p>	अंग - उपांगके स्‍पर्श करने अथवा देखने से जो प्राणियोंके तीन कालमें उत्‍पन्‍न होने वाले शुभ -अशुभ का निरूपण होता है वह अंग - निमित्‍त कहलाता है ॥185॥</p><br><p>	मृदंग आदि अचेतन और हाथी आदि चेतन पदार्थों के सुस्‍वर तथा दु:स्‍वरके द्वारा इष्‍ट अनिष्‍ट पदार्थ की प्राप्तिकी सूचना देने वाला ज्ञान स्‍वर - निमित्‍त ज्ञान है ॥186॥</p><br><p>	शिर मुख आदिमें उत्‍पन्‍न हुए तिल आदि चिह्न अथवा घाव आदिसे किसी का लाभ अलाभ आदि बतलाना सो व्‍यन्‍जन निमित्‍त है ॥187॥</p><br><p>	शरीर में पाये जानेवाले श्रीवृक्ष तथा स्‍वस्तिक आदि एक सौ आठ लक्षणोंके द्वारा भोग ऐश्‍वर्य आदिकी प्राप्ति का कथन करना लक्षण - निमित्‍त ज्ञान है ॥188॥</p><br><p>	वस्‍त्र तथा शस्‍त्र आदिमें मूषक आदि जो छेद कर देते हैं वे देव, मानुष और राक्षसके भेदसे तीन प्रकार के होते हैं उनसे जो फल कहा जाता है उसे छिन्‍न - निमित्‍त कहते हैं ॥189॥</p><br><p>	शुभ - अशुभके भेद से स्‍वप्‍न दो प्रकार के कहे गये हैं उनके देखने से मनुष्‍यों की वृद्धि तथा हानि आदि का यथार्थ कथन करना स्‍वप्‍ननिमित्‍त कहलाता है ॥190॥</p><br><p>	यह कहकर वह निमित्‍तज्ञानी कहने लगा कि क्षुधा प्‍यास आदि बाईस परिषहों से मैं पीडित हुआ, उन्‍हें सह नहीं सका इसलिए मुनिपद छोड़कर पद्यिनीखेट नाम के नगर में आ गया ॥191॥</p><br><p>	वहाँ सोमशर्मा नाम के मेरे मामा रहते थे । उनके हिरण्‍यलोमा नाम की स्‍त्रीसे उत्‍पन्‍न चन्‍द्रमा के समान मुख वाली एक चन्‍द्रानना नाम की पुत्री थी । वह उन्‍होंने मुझे दी ॥192॥</p><br><p>	मैं धन कमाना छोड़कर निरन्‍तर निमित्‍तशास्‍त्रके अध्‍ययनमें लगा रहता था अत: धीरे - धीरे चन्‍द्राननाके पिता के द्वारा दिया हुआ धन समाप्‍त हो गया । मुझे निर्धन देख वह बहुत विरक्‍त अथवा खिन्‍न हुई ॥193॥</p><br><p>	मैंने कुछ कौंडियां इकट्ठी कर रक्‍खी थीं । सारे दिन भोजन के समय ‘वह तुम्‍हारा दिया हुआ धन है’ ऐसा कह कर उसने क्रोधवश वे सब कौंडि़यां हमारे पात्रमें डाल दीं ॥194॥</p><br><p>	उनमेंसे एक अच्‍छी कौड़ी स्‍फटिक - मणिके बने हुए सुन्‍दर थालमें जा गिरी, उस पर जलाई हुई अग्निके फुलिंगे पड़ रहे थे <span class=comment>(?)</span> उसी समय मेरी स्‍त्री मेरे हाथ धुलानेके लिए जलकी धारा छोड़ रही थी उसे देख कर मैंने निश्‍चय कर लिया कि मुझे संतोष पूर्वक अवश्‍य ही धन का लाभ होगा । आपके लिए यह आदेश इस समय अमोघजिह्न नामक मुनिराज ने किया है । इस प्रकार निमित्‍तज्ञानी ने कहा । उसके युक्तिपूर्ण वचन सुन कर राजा चिन्‍ता से व्‍यग्र हो गया । उसने निमित्‍तज्ञानी को तो विदा किया और मन्त्रियों से इस प्रकार कहा-कि इस निमित्‍तज्ञानीकी बात पर विश्‍वास करो और इसका शीघ्र ही प्रतिकार करो क्‍योंकि मूल का नाश उपस्थित होने पर विलम्‍ब कौन करता है ? ॥195-198॥</p><br><p>	यह सुनकर सुमति मन्‍त्री बोला कि आपकी रक्षा करने के लिए आपको लोहेकी सन्‍दूकके भीतर रखकर समुद्र के जलके भीतर बैठाये देते हैं ॥199॥</p><br><p>	यह सुनकर सुबुद्धि नाम का मंत्री बोला कि नहीं, वहाँ तो मगरमच्‍छ आदि का भय रहेगा इसलिए विजयार्ध पर्वत की गुफामें रख देते हैं ॥200॥</p><br><p>	सुबुद्धिकी बात पूरी होतेही बुद्धिमान्‍तथा प्राचीन वृत्‍तान्‍तको जानने वाला बुद्धिसागर नाम का मन्‍त्री यह प्रसिद्ध कथानक कहने लगा ॥201॥</p><br><p>	इस भरत क्षेत्रके सिंहपुर नगर में मिथ्‍याशास्‍त्रोंके सुनने से अत्‍यन्‍त घमण्‍डी सोम नाम का परिव्राजक रहता था । उसने जिनदासके साथ वादविवाद किया परन्‍तु वह हार गया ॥202॥</p><br><p>	आयु के अन्‍त में मर कर उसी नगर में एक बड़ा भारी भैंसा हुआ । उस पर एक वैश्‍य चिरकाल तक नमक का बहुत भारी बोझ लादता रहा ॥203॥</p><br><p>	जब वह बोझ ढोनेमें असमर्थ हो गया तब उसके पालकों ने उसकी उपेक्षा कर दी – खाना - पीना देना भी बन्‍द कर दिया । कारण वश उसे जाति - स्‍मरण हो गया और वह नगर भरके साथ वैर करने लगा । अन्‍त में मर कर वहींके श्‍मशान में पापी राक्षस हुआ । उस नगर के कुम्‍भ और भीम नाम के दो अधिपति थे । कुम्‍भके रसोइया का नाम रसायनपाक था, राजा कुम्‍भ मांसभोजी था, एक दिन मांस नहीं था इसलिए रसोइयाने कुम्‍भको मरे हुए बच्‍चे का मांस खिला दिया ॥204-206॥</p><br><p>	वह पापी उसके स्‍वाद से लुभा गया इसलिए उसी समय से उसने मनुष्‍य का मांस खाना शुरू कर दिया, वह वास्‍तवमें नरक गति प्राप्‍त करने का उत्‍सुक था ॥207॥</p><br><p>	राजा प्रजा का रक्षक है इसलिए जब तक प्रजाकी रक्षा करने में समर्थ है तभी तक राजा रहता है परन्‍तु यह तो मनुष्‍यों को खाने लगा है अत: त्‍याज्‍य है ऐसा विचार कर मन्त्रियों ने उस राजा को छोड़ दिया ॥208॥</p><br><p>	उसका रसोइया उसे नर - मांस देकर जीवित रखता था परन्‍तु किसी समय उस दुष्‍ट ने अपने रसोइयाको ही मारकर विद्या सिद्ध कर ली और उस राक्षसको वश कर लिया ॥209॥</p><br><p>     अब वह राजा प्रतिदिन चारों ओर घूमता हुआ प्रजाको खाने लगा जिससे समस्‍त नगरवासी भयभीत हो उस नगरको छोड़कर बहुत भारी भयके साथ कारकट नामक नगर में जा पहुँचे परन्‍तु अत्‍यन्‍त पापी कुम्‍भ राजा उस नगर में भी आकर प्रजाको खानें लगा ॥210–211॥</p><br><p>उसी समय से लोग उस नगरको कुम्‍भकारकटपुर कहने लगे । मनुष्‍यों ने देखा कि यह नरभक्षी है इसलिए डर कर उन्‍होंने उसकी व्‍यवस्‍था बना दी कि तुम प्रति दिन एक गाडी भात और एक मनुष्‍य को खाया करो । उसी नगर में एक चण्‍डकौशिक नाम का ब्राह्मण रहता था । सोमश्री उसकी स्‍त्री थी, चिरकाल तक भूतोंकी उपासना करने के बाद उन दोनों ने मौण्‍डकौशिक नाम का पुत्र प्राप्‍त किया ॥212–214॥</p><br><p>      किसी एक दिन कुम्‍भके आहारके लिए मौण्‍डकौशिक की बारी आई । लोग उसे गाडी पर डालकर ले जा रहे थे कि कुछ भूत उसे ले भागे, कुम्‍भ नें हाथमें दण्‍ड ले‍कर उन भूतों का पीछा किया, भूत उसके आक्रमणसे डर गये, इसलिए उन्‍होंने मुण्‍डकौशिकको भय से एक बिलमें डाल दिया परन्‍तु एक अजगर ने वहाँ उस ब्राह्मणको निगल लिया ॥215–216॥</p><br><p>       इसलिए महाराजको विजयार्ध की गुहामें रखना ठीक नहीं है । बुद्धिसागरके ये हितकारी वचन सुनकर सूक्ष्‍म बुद्धि का धारी मतिसागर मंत्री कहने लगा कि निमित्‍तज्ञानीके ये हितकारी वचन सुनकर सूक्ष्‍म बुद्धि का धारी मतिसागर मंत्री कहने लगा कि निमित्‍तज्ञानी ने यह तो कहा नहीं है कि महाराज के ऊपर ही वज्र गिरेगा । उसका तो कहना है कि जो पोदनपुर का राजा होगा उस पर वज्र गिरेगा इसलिए किसी दूसरे मनुष्‍य को पोदनपुर का राजा बना देना चाहिये ॥217–218॥</p><br><p>        उसकी यह बात सबने मान ली और कहा कि आपका कहना ठीक है । अनन्‍तर सब मन्त्रियों ने मिलकर राजा के सिंहासन पर एक यक्ष का प्रतिबिम्‍ब रख दिया और ‘तुम्‍हीं पोदनपुरके राजा हो’ यह कहकर उसकी पूजा की । इधर राजा ने  राज्‍यके भोग उपभोग सब छोड़ दिये, पूजा दान आदि सत्‍कार्य प्रारम्‍भ कर दिये और अपने स्‍वभाव वाली मण्‍डलीको साथ लेकर जिन चैत्‍यालयमें शान्ति कर्म करता हुआ बैठ गया ॥219-221॥</p><br><p>	सातवें दिन उस यक्षकी मूर्ति पर बड़ा भारी शब्‍द करता हुआ भयंकर वज्र अकस्‍मात् बड़ी कठोरता से आ पड़ा ॥222॥ </p><br><p>	उस उपद्रवके शान्‍त होने पर नगरवासियोंने बड़े हर्ष से बढ़ते हुए नगाड़ोंके शब्‍दोंसे बहुत भारी उत्‍सव किया ॥223॥</p><br><p>	राजा ने  बड़े हर्षके साथ उस निमित्‍तज्ञानीको बुलाकर उसका सत्‍कार किया और पद्यिनी खेटके साथ - साथ उसे सौ गाँव दिये ॥224॥</p><br><p>	श्रेष्‍ठ मंत्रियोंने तीन लोक के स्‍वामी अरहन्‍त भगवान् की विधि - पूर्वक मक्तिके साथ शान्तिपूजा की, महाभिषेक किया और राजा को सिंहासन पर बैठा कर सुर्वणमय कलशोंसे उनका राज्‍याभिषेक किया तथा उत्‍तम राज्‍यमें प्रतिष्ठित किया ॥225-226॥</p><br><p>	इसके बाद उसका काल बहुत भारी सुख से बीतने लगा । किसी एक दिन उसने अपनी मातासे आकाशगामिनी विद्या लेकर सिद्धकी और सुताराके साथ रमण करने की इच्छा से ज्‍योतिर्वनकी ओर गमन किया । वह वहाँ अपनी इच्‍छानुसार लीला - पूर्वक बिहार करता हुआ रानी के साथ बैठा था, यहाँ चमरचंचपुर का राजा इन्‍द्राशनि, रानी आसुरी का लक्ष्‍मी सम्‍पन्‍न अशनिघोष नाम का विद्याधर पुत्र भ्रामरी विद्याको सिद्ध कर अपने नगरको लौट रहा था । बीच में सुताराको देख कर उस पर उसकी इच्‍छा हुई और उसे हरण करने का उद्यम करने लगा ॥227-230॥</p><br><p>	उसने एक कृत्रिम हरिणके छलसे राजा को सुताराके पाससे अलग कर दिया और वह दुष्‍ट  श्र‍ीविजया का रूप बनाकर सुताराके पास लौट कर वापिस आया ॥231॥</p><br></div><hr class=type_7>
<div class=gatha>पर्व - 63</div>
<div class=arth><b><font color=darkmagenta>अन्वयार्थ : </font></b><p>	जिस पर चमर ढुर रहे हैं ऐसा सिंहासन पर बैठा हुआ अर्द्धचक्री-नारायण अनन्‍तवीर्य इस प्रकार सुशोभित हो रहा था मानो छह खण्‍डोंसे सुशोभित पूर्ण चक्रवर्ती ही हो ॥1॥</p><br><p>	इसी प्रकार अपराजित भी अपने योग्‍य रत्‍न आदि का स्‍वामी हुआ था और बलभद्र का पद प्राप्‍तकर प्रतिदिन वृद्धि को प्राप्‍त होता रहता था ॥2॥</p><br><p>	जिनका स्‍नेह दूसरे भवोंसे सम्‍बद्ध होने के कारण निरन्‍तर बढ़ता रहता है और जो स्‍वच्‍छन्‍द रीति से अखण्‍ड श्रेष्‍ठ सुख का अनुभव करते हैं ऐसे उन दोनों भाइयों का काल क्रम से व्‍यतीत हो रहा था ॥3॥</p><br><p>	कि बलभद्र की विजया रानीसे सुमति नाम की पुत्री उत्‍पन्‍न हुई। वह शुक्‍लपक्ष के चन्‍द्रमा की रेखाओंसे उत्‍पन्‍न चांदनीके समान सबको प्रसन्‍न करती थी ॥4॥</p><br><p>	वह कन्‍या प्रतिदिन अपनी वृद्धि करती थी और आ‍ह्लादकारी गुणों के द्वारा माता-पिता के भी कुवलयेप्सित-पृथिवीमण्‍डलमें इष्‍ट अथवा कुमुदोंको इष्‍ट प्रेमको बढ़ाती थी ॥5॥</p><br><p>	किसी एक दिन राजा अपराजितने दमवरनामक चारणऋद्धिधारी मुनि को आहार दान दे कर पन्‍चाश्‍चर्य प्राप्‍त किये । उसी समय उन्‍होंने अपनी पुत्री को देखा और विचार किया कि अब यह न केवल रूप से ही विभूषित है किन्‍तु यौवन से भी विभूषित हो गई है । इस समय यह कन्‍या कालदेवता का आश्रय पाकर वर की प्रार्थना कर रही है अर्थात् विवाहके योग्‍य हो गई है ॥6- 7॥</p><br><p>	ऐसा विचार कर उन दोनों भाइयोंने स्‍वयंवर की घोषणा सबको सुनवाई और स्‍वयंशाला बनवा कर उसमें अच्‍छे – अच्‍छे मनुष्‍यों का प्रवेशा कराया ॥8॥	</p><br><p>	 पुत्री को रथ पर बैठा कर स्‍वयंवरशालामें भेजा और आप दोनों भाई भी वहीं बैठ गये । कुछ समय बाद एक देवी विमान में बैठ कर आकाशमार्गसे आई और सुमति कन्‍यासे कहने लगी ॥9॥</p><br><p>	क्‍यों याद है हम दोनों कन्‍याएं स्‍वर्ग में रहा करती थीं । उस समय हम दोनोंके बीच यह प्रतिज्ञा हुई थी कि जो पृथिवी पर पहले अवतार लेगी उसे दूसरी कन्‍या समझावेगी । मैं दोनोंके भवों का सम्‍बन्‍ध कहती हूं सो तुम चित्‍त स्थिर कर सुनो ॥10-11॥</p><br><p>	पुष्‍कर द्वीप सम्‍बन्‍धी भरतक्षेत्रके नन्‍दनपुर नामक नगर में वय और पराक्रम से सुशोभित एक अमितविक्रम नाम का राजा राज्‍य करता था । उसकी आनन्‍दमती नाम की रानीसे हम दोनों धनश्री तथा अनन्‍तश्री नाम की दो पुत्रियां उत्‍पन्‍न हुईं थीं । किसी एक दिन हम दोनोंने सिद्धकूटमें विराजमान नन्‍दन नाम के मुनिराजसे धर्म का सवरूप सुना, व्रत ग्रहण किये तथा सम्‍यग्‍ज्ञानके साथ – साथ अनेक उपवास किये । किसी दिन त्रिपुरनगर का स्‍वामी वज्रांगद विद्याधर अपनी वज्रमालिनी स्‍त्रीके साथ मनोहर नामक वन में जा रहा था कि वह हम दोनोंको देखकर आसक्‍त हो गया । इधर वह हम दोनों को पकडकर शीघ्र ही जाना चाहता था कि उधरसे उसका अभिप्राय जानने वाली वज्रमालिनी आ धमकी । उसे दूरसे ही आती देख वज्रांगद डर गया अत: वह हम दोनों को वंश – वन में छोड़कर अपने नगर की ओर चला गया ॥12–17॥</p><br><p>	हम दोनोंने उसी वन में संन्‍यासमरण किया । जिससे शुद्ध बुद्धि को धारण करने वाली मैं तो व्रत और उपवासके पुण्‍य से सौधर्मेन्‍द्र की नवमिका नाम की देवी हुई और तू कुबेरकी रति नाम की देवी हुई । एक बार हम दोनों परस्‍पर मिलकर नन्‍दीश्‍वर द्वीप में महामह यज्ञ देखनेके लिए गई थीं वहाँसे लौटकर मेरूपर्वत के निकटवर्ती जन्‍तुरहित वन में विराजमान घृतिषेण नामक चारणमुनिराज के पास पहुँची थीं और उनसे हम दोनोंने यह प्रश्‍न किया था कि हे भगवन् ! हम दोनोंकी मुक्‍ति कब होगी ? हम लोगों का प्रश्‍न सुननेके बाद मुनिराजने उत्‍तर दिया था कि इस जन्‍ममें तुम दोनों की अवश्‍य ही मुक्‍ति होगी । हे बुद्धिमती सुमते ! मैं इस कारण ही तुम्‍हें समझाने के लिए स्‍वर्गलोकसे यहाँ आई हूँ ॥18–22॥</p><br><p>	इस प्रकार उस देवीने कहा । उसे सुन कर सुमति अपना नाम सार्थक करती हुई पितासे छुट्टी पाकर सुव्रता नाम की आर्यिकाके पास सात सौ कन्‍याओं के साथ दीक्षित हो कर उसने बड़ा कठिन तप किया और आयु के अन्‍त में मर कर आनत नामक तेरहवें स्‍वर्गके अनुदिश विमान में देव हुई ॥23–24॥</p><br><p>	इधर अनन्‍तवीर्य नारायण, अनेक प्रकार के सुखोंके साथ तीन खण्‍ड़ का राज्‍य करता रहा और अन्‍त में पापोदयसे रत्‍नप्रभा नाम की पहिली पृ‍थिवीमें गया ॥25॥</p><br><p>	उसके शोक से बलभद्र अपराजित, पहले तो बहुत दु:खी हुए फिर जब अनन्‍तसेन नामक पुत्र के लिए राज्‍य देकर यशोधर मुनिराजसे संयम धारण कर लिया । वे तीसरा अवधिज्ञान प्राप्‍तकर अत्‍यन्‍त शान्‍त हो गये और तीस दिन का संन्‍यास लेकर अच्‍युत स्‍वर्गके इन्‍द्र हुए ॥26–27॥</p><br><p>	अपराजित और अनन्‍तवीय का जीव मरकर धरणेन्‍द्र हुआ था । उसने नरकमें जाकर अनन्‍तवीर्य  को समझाया जिससे प्रतिबुद्ध हो कर उसने सम्‍यग्‍दर्शन रूपी रत्‍न प्राप्‍त कर लिया । संख्‍यात वर्षकी आयु पूरी कर पाप का उदय कम होने के कारण वह वहाँसे च्‍युत हुआ और जम्‍बूद्वीप सम्‍बन्‍धी भरतक्षेत्र के विजयार्ध पर्वत की उत्‍तर श्रेणीमें प्रसिद्ध गगनवल्‍लभ नगर के राजा मेघवाहन विद्याधरकी मेघमालिनी नाम की रानीसे मेघनाद नाम का विद्याधर पुत्र हुआ । वह दोनों श्रेणियों का आधिपत्‍य पाकर चिरकाल तक भोगों को भोगता रहा ॥28-30॥</p><br><p>	किसी समय यह मेघनाद मेरू पर्वत के नन्‍दन वन में प्रज्ञप्ति नाम की विद्या सिद्ध कर रहा था, वहाँ अपराजितके जीव अच्‍युतेन्‍द्रने उसे समझाया ॥31॥</p><br><p>	जिससे उसे आत्‍मज्ञान हो गया । उसने सुरामरगुरू नामक मुनिराज के पास जाकर दीक्षा धारण कर ली तथा उत्‍तम गुप्तियों और समितियोंको लेकर चिर कालतक उनका आचरण करता रहा ॥32॥</p><br><p>	किसी एक दिन य‍ही मुनिराज नन्‍दन नामक पर्वत पर प्रतिभा योग धारण कर विराजमान थे । अश्‍वग्रीव का छोटा भाई सुकण्‍ठ संसार रूपी समुद्रमें चिरकाल तक भ्रमणकर असुर अवस्‍था को प्राप्‍त हुआ था । वह वहाँसे निकला और इन श्रेष्‍ठ मुनिराजको देखकर क्रोधके वश अनेक प्रकार के उपसर्ग करता रहा ॥33-34॥</p><br><p>	परन्‍तु वह दुष्‍ट उन दृढ़प्रतिज्ञ मुनिराज को ग्रहण किये हुए व्रत से रंच मात्र भी विचलित करने में जब समर्थ नहीं हो सका तब लज्‍जारूपी परदा के द्वारा ही मानो अन्‍तर्धानको प्राप्‍त हो गया- छिप गया ॥35॥</p><br><p>	वे मुनिराज संन्‍यासमरणकर आयु के अन्‍त में अच्‍युतस्‍वर्गके प्रतीन्‍द्र हुए और इन्‍द्रके साथ उत्‍तम प्रीति रखकर प्रवीचार सुख का अनुभव करने लगे ॥36॥</p><br><p>	अपराजित का जीव जो इन्‍द्र हुआ था वह पहले च्‍युत हुआ और इसी जम्‍बूद्वीप सम्‍बन्‍धी पूर्वविदेहक्षेत्रके रत्‍नसंचय नामक नगर में राजा क्षेमंकर की कनकचित्रा नाम की रानीसे मेघ की बिजलीसे प्रकाशके समान पुण्‍यात्‍मा श्रीमान् तथा बुद्धिमान् वज्रायुध नाम का पुत्र हुआ । जब यह उत्‍पन्‍न हुआ था तब आधान प्रीति सुप्रीति धृति-मोह प्रियोद्भव आदि क्रियाएं की गई थीं ॥37-39॥</p><br><p>	उसके जन्‍मसे उसकी माताके ही समान सबकी बहुत भारी संतोष हुआ था सो ठीक ही है क्‍योंकि सूर्य का प्रकाश क्‍या केवल पूर्व दिशामें ही होता है ? भावार्थ – जिस प्रकार सूर्य पूर्व दिशासे उत्‍पन्‍न होता है परन्‍तु उसका प्रकाश सब दिशाओंमें फैल जाता है उसी प्रकार पुत्रकी उत्‍पत्ति यद्यपि रानी कनकचित्राके ही हुई थी परन्‍तु उससे हर्ष सभीको हुआ था ॥40॥</p><br><p>	रूप आदि सम्‍पदाके साथ उसका शरीर बढ़ने लगा और जिस प्रकार स्‍वाभाविक आभूषणोंसे देव सुशोभित होता है उसी प्रकार स्‍वाभाविक गुणों से वह सुशोभित होने लगा ॥41॥</p><br><p>	जिस प्रकार सूर्य के महाभ्‍युदयको सूचित करनेवाली उषा की लालिमा सूर्योदयके पहले ही प्रकट हो जाती है उसी प्रकार उस पुत्र के महाभ्‍युदय को सूचित करनेवाला मनुष्‍यों का अनुराग उसके जन्‍म के पहले ही प्रकट हो गया था ॥42॥</p><br><p>	सब लोगों के कानों को आश्‍वासन देनेवाला और काशके फूलके समान फैला हुआ उसका उज्‍जवल यश समस्‍त दिशाओंमें फैल गया था ॥43॥</p><br><p>	जिस प्रकार चन्‍द्रमा शुल्‍कपक्ष को पाकर कान्‍ति तथा चन्‍द्रिका से सुशोभित हो रहा है उसी प्रकार वह वज्रायुध भी नूतन – तरूण अवस्‍था पाकर राज्‍यलक्ष्‍मी तथा लक्ष्‍मी मती नामक स्‍त्री से सुशोभित हो रहा था ॥44॥</p><br><p>	जिस प्रकार प्रात:काल के समय पूर्व दिशासे देदीप्‍यमान सूर्य का उदय होता है उसी प्रकार उन दोनों – वज्रायुध और लक्ष्‍मीमतीके अनन्‍तवीर्य अथवा प्रतीन्‍द्रका जीव सहस्‍त्रायुध नामक पुत्र उत्‍पन्‍न हुआ ॥45॥</p><br><p>	सहस्‍त्रायुधके श्रीषेणा स्‍त्रीसे कनकशान्‍त नाम का पुत्र हुआ । इस प्रकार राजा क्षेमंकर पुत्र पौत्र आदि परिवारसे परिवृत होकर राज्‍य करते थे । किसी एक दिन वे सिंहासन पर विराजमान थे, उनपर चमर ढोले जा रहे थे ॥46–47॥</p><br><p>	ठी‍क उसी समय देवोंकी सभा में ऐशान स्‍वर्गके इन्‍द्र ने वज्रायुध की इस प्रकार स्‍तुति की – इस समय वज्रायुध महासम्‍यग्‍दर्शन की अधिकतासे अत्‍यन्‍त पुण्‍यवान् है ॥48॥</p><br><p>	विचित्रचूल नाम का देव इस स्‍तुति को नहीं सह सका अत: परीक्षा करने के लिए वज्रायुध की ओर चला सो ठीक ही है क्‍योंकि दुष्‍ट मनुष्‍य दूसरेकी स्‍तुतिको सहन नहीं कर सकता ॥49॥</p><br><p>	उसने रूप बदल कर राजा के यथायोग्‍य दर्शन किये और शास्‍त्रार्थ करने की खुजलीसे सौत्रान्तिक मतका आश्रय ले इस प्रकार कहा ॥50॥</p><br><p>	हे राजन् ! आप जीव आदि पदार्थों के विचार करने में विद्वान हैं इसलिए कहिये कि पर्याय पर्यायी से भिन्‍न है कि अभिन्‍न ? ॥51॥</p><br><p>	यदि पर्यायीसे भिन्‍न है तो शून्‍यता की प्राप्ति होती है क्‍योंकि दोनों का अलग – अलग कोई आधार नहीं है और यह पर्यायी है यह इसका पर्याय है इस प्रकार का व्‍यवहार भी नहीं बन सकता अत: यह पक्ष संगत नहीं बैठता ॥52॥</p><br><p>	यदि पर्यायी और पर्यायको एक माना जावे तो यह मानना भी युक्‍तिसंगत नहीं है क्‍योंकि परस्‍पर एकपना और अनेकपना दोनोंके मिलनेसे संकर दोष आता है ॥53॥</p><br><p>	'यदि द्रव्‍य एक है और पर्यायें बहुत हैं 'ऐसा आपका मत है तो 'दोनों एक स्‍वरूप भी हैं' इस प्रतिज्ञाका भंग हो जायेगा ॥54॥</p><br><p>	यदि द्रव्‍य और पर्याय दोनों को नित्‍य मानेंगे तो फिर नित्‍य होने के कारण पुण्‍य पापरूप कर्मों का उदय नहीं हो सकेगा, कर्मों के उदयके बिना बन्‍धके कारण राग द्वेष आदि परिणाम नहीं हो सकेंगे, उनके अभावमें कर्मों का बन्‍ध नहीं हो सकेगा और जब बन्‍ध नहीं होगा तब मोक्ष के अभावको कौन रोक सकेगा ? ॥55॥</p><br><p>	यदि कुछ उपाय न देख पर्याय-पर्यायी को क्षणिक मानना स्‍वीकृत करते हैं तो आपके गृहीत पक्ष का त्‍याग और हमारे पक्ष की सिद्धि हो जावेगी ॥56॥</p><br><p>	इसलिए हे भद्र ! आपका मत नीच बौद्धोंके द्वारा कल्पित है तथा कल्‍पना मात्र है इसमें आप व्‍यर्थ ही परिश्रम न करें ॥57॥</p><br><p>	इस प्रकार उसका कहा सुनकर विद्वान् वज्रायुध कहने लगा कि 'हे सौगत ! चित्‍त को ऊंचा रखकर तथा माध्‍यस्‍थ्‍य भाव को प्राप्‍त होकर सुन ॥58॥</p><br><p>अपने द्वारा किया हुआ कर्म और उसके फल को भोगना आदि व्‍यवहार से विरोध रखने वाले क्षणिकैकान्‍तरूपी मिथ्‍यामतको लेकर तूने जो दोष बतलाया है वह जिनेन्‍द्र भगवान् के मुखरूपी चन्‍द्रमा से निकले हुए स्‍याद्वाद रूपी अमृत का पान करने वाले जैनियों को कुछ भी बाधा नहीं पहुँचा सकता । क्‍योंकि धर्म और धर्मीमें – गुण और गुणीमें संज्ञा-नाम तथा बुद्धि आदि चिह्नों का भेद होनेसे भिन्‍नता है और 'गुण गुणी कभी अलग नहीं हो सकते' इस एकत्‍व नयका अवलम्‍बन लेने से दोनों में अभिन्‍नता है- एकता है । भावार्थ- द्रव्‍यार्थिक नयकी अपेक्षा गुण और गुणी, अथवा पर्याय और पर्यायी में अभेद है – एकता है परन्‍तु व्‍यवहार नयकी अपेक्षा दोनों में भेद है। अनेकता है ॥59-61॥</p><br><p>भूत भविष्‍यत् वर्तमान रूप तीनों कालोंमें रहनेवाले स्‍कन्‍धोंमें परस्‍पर कारण-कार्य भाव रहता है अर्थात् भूत काल के स्‍कन्‍धोंसे वर्तमान काल के स्‍कन्‍धों की उत्‍पत्ति है इसलिए भूत काल के स्‍कन्‍ध कारण हुए और वर्तमान काल के स्‍कन्‍ध कार्य हुए । इसी प्रकार वर्तमान काल के स्‍कन्‍धों से भविष्‍यत् काल सम्‍बन्‍धी स्‍कन्‍धों की उत्‍पत्ति होती है अत: वर्तमान काल सम्‍बन्‍धी स्‍कन्‍ध कारण हुए और भविष्‍यत् कालसम्‍बन्‍धी स्‍कन्‍ध कार्य हुए । इस प्रकार कार्य कारण भाव होने से इनमें एक अखण्‍ड़	 सन्‍तान मानी जाती है । स्‍कन्‍धोंमें यद्यपि क्षणिकता है तो भी सन्‍तान की अपेक्षा किये हुए कर्म का सद्भाव रहता है । जब उसका सद्भाव रहता है तब उसके फल का उपभोग भी हमारे मतमें सिद्ध हो जाता है' । ऐसा यदि आपका मत है तो इस परिहारसे आपको अपने पक्ष की रक्षा करना एरण्‍डके वृक्ष से मत्‍त्‍हाथीके बांधनेके समान है । भावार्थ- जिस प्रकार एरण्‍डके वृक्ष से मत्‍त हाथी नहीं बांधा जा सकता उसी प्रकार इस परिहारसे आपके पक्ष की रक्षा नहीं हो सकती ॥62-64॥</p><br><p>	हम पूछते है कि जो संतान स्‍कन्‍धोंसे उत्‍पन्‍न हुई है वह संतान संतानीसे भिन्‍न है या अभिन्‍न ? यदि भिन्‍न है तो हम उसे सन्‍तानीसे पृथक् क्‍यों नहीं देखते हैं ? चूंकि वह हमें पृथक् नहीं दिखाई देती है इसलिए संतानीसे भिन्‍न नहीं है ॥65॥</p><br><p>यदि आप अपनी कल्पित संतान को संतानीसे अभिन्‍न मानने हैं तो फिर उसकी शून्‍यताको बुद्ध भी नहीं रोक सकते; क्‍योंकि संतानी क्षणिक है अत: उससे अभिन्‍न रहनेवाली संतान भी क्षणिक ही और जिससे क्षणिकवाद समाप्‍त हो जावेगा । इस प्रकार आपका यह सन्‍तानवाद संसार के दु:खों की सन्‍तति मालूम होती है ॥66-68॥</p><br><p>	इस प्रकार उस देवने जब विचार किया कि हमारे वचन वज्रायुधके वचनरूपी वज्र से खण्‍ड़-खण्‍ड़ हो गये हैं तब उसका समस्‍त मान दूर हो गया । उसी समय कालादि लब्धियोंकी अनुकूलता से उसे सम्‍यग्‍दर्शन प्राप्‍त हो गया । उसने राजा की पूजा की, अपने आने का वृत्‍तान्‍त कहा और फिर वह स्‍वर्ग चला गया ॥69- 70॥</p><br><p>	अथानन्‍तर क्षेमंकर महाराज योग और क्षेम का समन्‍वय करते हुए चिरकाल तक पृथिवी का पालन करते रहे । तदनन्‍तर किसी दिन उन्‍होंने मतिज्ञानावरणके क्षयोपशमसे युक्‍त होकर आत्‍म-ज्ञान प्राप्‍त कर लिया ॥71॥</p><br><p>	वज्रायुधकुमार का राज्‍याभिषेक किया, लौकान्तिक देवों के द्वारा स्‍तुति प्राप्‍त की और घरसे निकल कर दीक्षा धारण कर ली ॥72॥</p><br><p>	उन्‍होंने निरन्‍तर शास्‍त्र का अभ्‍यास करते हुए चिरकाल तक अनेक प्रकार का तपश्‍चरण किया । वे तपश्‍चरण करते समय किसी प्रकार का आवरण नहीं रखते थे, किसी स्‍थान पर नियमित निवास नहीं करते थे, कभी प्रमाद नहीं करते थे, कभी शास्‍त्रविहित क्रम का उल्‍लंघन नहीं करते थे, कोई परिग्रह पास नहीं रखते थे, लम्‍बे-लम्‍बे उपवास रखकर आहार का त्‍याग कर देते थे, किसी प्रकार का आभूषण नहीं पहिनते थे, कभी कषाय नहीं करते थे, कोई प्रकार का आरम्‍भ नहीं रखते थे, कोई पाप नहीं करते थे, और गृ‍हीत प्रतिज्ञाओं को कभी खण्डित नहीं करते थे, उन्‍होंने निर्वाण प्राप्‍त करने के लिए अपना चित्‍त ममतारहित, अहंकाररहित, शठतारहित, जितेन्द्रिय, क्रोधरहित, चन्‍चलतारहित, और निर्मल बना लिया था ॥73- 75॥</p><br><p>	क्रम-क्रम से उन्‍होंने केवलज्ञान भी प्राप्‍त कर लिया, इन्‍द्र आदि देवता उनके ज्ञान-कल्‍याणके उत्‍सवमें आये और दिव्‍यध्‍वनिके द्वारा उन्‍होंने अपनी बारहों सभाओं को संतुष्‍ट कर दिया ॥76॥</p><br><p>	इधर राजा वज्रायुध उत्‍तम पुण्‍य से फली हुई पृथिवी का पालन करने लगे । धीरे-धीरे कामके उन्‍मादको बढ़ाने वाला चैत का महीना आया । कोयलों का मनोहर आलाप और भ्रमरों का मधुर शब्‍द कामदेव के मंत्रके समान विरहिणी स्त्रियों के प्राण हरण करने लगा । समस्‍त प्रकार के फूल उत्‍पन्‍न करने वाले उस चैत्रके महीने में फूलोंसे लदे हुए वन ऐसे जान पड़ते थे मानो त्रिजगद्विजयी कामदेव के लिए अपना सर्वस्‍व ही दे रहे हों ॥77- 79॥</p><br><p>	उस समय उसने सुदर्शना रानी के मुखसे तथा धार्रिणी आदि अपनी स्त्रियोंकी उत्‍सुकतासे यह जान लिया कि इस समय इनकी अपने देवरमण नामक वन में क्रीड़ा करने की इच्‍छा है इसलिए वह उस वन में जाकर सुदर्शन नामक सरोवरमें अपनी रानियोंके साथ जलक्रीड़ा करने लगा ॥80-81॥</p><br><p>	उसी समय किसी दुष्‍ट विद्याधरने आकर उस सरोवर को शीघ्र ही एक शिलासे ढ़क दिया और राजा को नागपाशसे बाँध लिया । राजा वज्रायुध ने भी अपने हाथ की हथेलीसे उस शिला पर ऐसा आघात किया कि उसके सौ टुकड़े हो गये । दुष्‍ट विद्याधर उसी समय भाग गया। यह विद्याधर और कोई नहीं था – पूर्वभव का शत्रु विद्युद्दंष्‍ट्र था। वज्रायुध अपनी रानियों के साथ अपने नगर में वापिस आ गया। इस प्रकार पुण्‍योदय से राजा का काल सुख से बीत रहा था। कुछ समय बाद नौ निधियाँ और चौदह रत्‍न प्रकट हुए ॥82-85॥</p><br><p>	वह चक्रवर्ती की विभूति पाकर एक दिन सिंहासन पर बैठा हुआ था कि उस समय भयभीत हुआ एक विद्याधर उसकी शरण में आया ॥86॥</p><br><p>	उसके पीछे ही एक विद्याधरी हाथ में तलवार लिये क्रोधाग्नि की शिखा के समान सभाभूमि को प्रकाशित करती हुई आई ॥87॥</p><br><p>	उस विद्याधरीके पीछे ही हाथमें गदा लिये एक वृद्ध विद्याधर आकर कहने लगा कि हे महाराज ! यह विद्याधर दुष्‍ट नीच है, आप दुष्‍ट मनुष्‍यों के निग्रह करने और सत्‍पुरूषोंके पालन करने में निरन्‍तर जागृत रहते हैं इ‍सलिए आपको इस अन्‍याय करनेवाले का निग्रह अवश्‍य करना चाहिये ॥88-89॥</p><br><p>	इसने कौन-सा अन्‍याय किया है यदि आपको यह जानने की इच्‍छा है तो हे देव ! मैं कहता हूँ, आप चित्‍त को अच्‍छी तरह स्थिर कर सुनें ॥90॥</p><br><p>	जम्‍बूद्वीप के सुकच्‍छ देशमें जो विजयार्ध पर्वत है उसकी उत्‍तरश्रेणीमें एक शुर्क्रप्रभ नाम का नगर है । वहाँ विद्याधरोंके राजा इन्‍द्रदत्‍त राज्‍य करते थे । उनकी रानी का नाम यशोधरा था । मैं उन दोनों का पुत्र हूँ, वायुवेग मेरा नाम है और सब विद्याधर मुझे मानते हैं ॥91- 92॥</p><br><p>	उसी देशमें किन्‍नरगीत नाम का एक नगर है । उसके राजा का नाम चित्रचूल है । चित्रचूल की पुत्री सुकान्‍ता मेरी स्‍त्री है ॥93॥</p><br><p>	मेरे तथा सुकान्‍ताके यह शान्तिमती नाम की सती पुत्री उत्‍पन्‍न हुई है । यह विद्या सिद्ध करने के लिए मुनिसागर नामक पर्वत पर गई थी ॥94॥</p><br><p>	उसी समय यह पापी इसकी विद्या सिद्ध करने में विघ्‍न करने के लिए उपस्थित हुआ था परन्‍तु पुण्‍यकर्म के उदय से इसकी विद्या सिद्ध हो गई ॥95॥</p><br><p>उसी समय वहाँ आया था परन्‍तु वहाँ अपनी पुत्री को न देख शीघ्र ही उसी मार्गसे इनके पीछे आया हूँ । इस प्रकार उस वृद्ध विद्याधर ने कहा । यह सब सुनकर अवधिज्ञानरूपी नेत्र को धारण करनेवाले राजा वज्रायुध कहने लगे । कि ‘इसकी विद्यामें विघ्‍न होने का जो बड़ा भारी कारण है उसे मैं जानता हूं’ ऐसा कहकर वे स्‍पष्‍ट रूप से उसकी कथा कहने लगे ॥96- 98॥</p><br><p>	उन्‍होंने कहा कि ‘इसी जम्‍बूद्वीप के ऐरावत क्षेत्र में एक गान्‍धार नाम का देश है उसके विन्‍ध्‍यपुर नगर में गुणों से सुशोभित राजा विन्‍ध्‍यसेन राज्‍य करता था । उसकी सुलक्षणा रानीसे नलिनकेतु नाम का पुत्र हुआ था । उसी नगर में एक धनमित्र नाम का वणिक् रहता था । उसकी श्रीदत्‍ता स्‍त्रीसे सुदत्‍त नाम का पुत्र हुआ था । सुदत्‍त की स्‍त्री का नाम प्रीतिंकरा था । एक दिन प्रीतिंकरा किसी वन में विहार कर रही थी । उसी समय राजपुत्र नलिनकेतु ने उसे देखा और देखते ही कामाग्निसे ऐसा संतप्‍त हुआ कि उसकी दाह सहन करने में असमर्थ हो गया । उस दुर्बुद्धि ने न्‍यायवृत्तिका उल्‍लंघन कर बलपूर्वक प्रीतिंकरा का हरण कर लिया ॥99-102॥</p><br><p>	सुदत्‍त इस घटना से बहुत ही विरक्‍त हुआ । उसने सुव्रत नामक जिनेन्‍द्र के समीप दीक्षा ले ली और चिर काल तक घोर तपश्‍चरण कर आयु के अन्‍त में संन्‍यासमरण किया जिससे ऐशान स्‍वर्ग में एक सागर की आयु वाला देव हुआ । वह पुण्‍यात्‍मा चिरकाल तक भोग भोग कर वहाँ से च्‍युत हुआ और इसी जम्‍बूद्वीप सम्‍बन्‍धी सुकच्‍छ देशके विजयार्ध पर्वत की उत्‍तर श्रेणी पर कान्‍चनतिलक नामक नगर में राजा महेन्‍द्रविक्रम और नीलवेगा नाम की रानी के अ‍जितसेन नाम का प्‍यारा पुत्र हुआ । यह विद्या और पराक्रम से दुर्जेय है ॥103-106॥</p><br><p>	इधर नलिनकेतु को उल्‍कापात देखने से आत्‍मज्ञान हो गया । उसने विरक्‍त हो कर अपने पिछले दुश्‍चरित्र की निन्‍दा की, सीमंकर मुनिके पास जाकर दीक्षा ली, बुद्धि को निर्मल बनाया, क्रम क्रम से केवलज्ञान उत्‍पन्‍न किया और अन्‍त में अष्‍टम भूमि-मोक्ष स्‍थान प्राप्‍त कर लिया ॥107-108॥</p><br><p>       प्रीतिंकरा भी विरक्‍त होकर सुव्रता आर्थिकाके पास गई और घर तथा परिग्रह का त्‍याग कर चान्‍द्रायण नामक श्रेष्‍ठ तप करने लगी । अन्‍त में संन्‍यासमरण कर ऐशान स्‍वर्ग में देवी हुई । वहाँ दिव्‍य भोगों के द्वारा अपनी आयु पूरी कर वहाँ से च्‍युत हुई और अब तुम्‍हारी पुत्री हुई है । पूर्व पर्याय के सम्‍बन्‍ध से ही इस विद्याधर ने इसकी विद्यामें विघ्र किया था’ । इस प्रकार राजा वज्रायुधके द्वारा कही हुई सब बात सुनकर शान्तिमती संसार से विरक्‍त हो गई । उसने क्षेमंकर नामक तीर्थंकरसे धर्म श्रवण किया और शीघ्र ही सुलक्षणा नाम की आर्यिकाके पास जा कर संयम धारण कर लिया । अन्‍त में संन्‍यास मरण कर वह ऐशान स्‍वर्ग में देव हुई । वह अपने शरीर की पूजा के लिए आई थी उसी समय पवनवेग और अजितसेन मुनि को केवलज्ञान प्राप्‍त हुआ सो उनकी पूजा कर वह अपने स्‍थान पर चली गई ॥109–114॥</p><br><p>	इस प्रकार जिनका शरीर राज्‍यलक्ष्‍मी से आलिंगित हो रहा है ऐसे चक्रवर्ती वज्रायुध दश प्रकार के भोगों के आधीन होकर जब छहो खण्‍ड़ पृथिवी का पालन करते थे ॥115॥</p><br><p>	तब विजयार्थ पर्वत की दक्षिण श्रेणीके शिवमन्‍दिर नगर में राजा मेघवाहन राज्‍य करते थे उनकी स्‍त्री का नाम विमला था । उन दोनोंके कनकमाला नाम की पुत्री हुई थी । उसके जन्‍मकालमें अनेक उत्‍सव मनाये गये थे । तरूणी होने पर वह राजा कनकशान्ति को कामसुख प्रदान करने वाली हुई थी अर्थात् उसके साथ विवाही गई थी ॥116–117॥</p><br><p>	इसके सिवाय वस्‍त्‍वोकसार नगर के स्‍वामी समुद्रसेन विद्याधरकी जयसेना रानी के उदरसे उत्‍पन्‍न हुई वसन्‍तसेना भी कनकशान्ति की छोटी स्‍त्री थी । जिसप्रकार दृष्टि और चर्या – सम्‍यग्‍दर्शन और सम्‍यक्चारित्रसे निर्वृति – निर्वाण – मोक्ष प्राप्‍त होता है उसी प्रकार उन दोनों स्त्रियों से राजा कनकशान्ति निर्वृति – सुख – प्राप्‍त कर रहा था ॥118–119॥</p><br><p>	किसी समय राजा कनकशान्ति कोयलोंके प्रथम आलापसे बुलाये हुए के समान कौतुक वश अपनी स्त्रियों के साथ वनविहारके लिए गया था ॥120॥</p><br><p>	जिस प्रकार कन्‍दमूल फल ढूंढनेवाले को पुण्‍योदय से खजाना मिल जाए उसी प्रकार उस कुमार को वन में विमलप्रभ नाम के मुनिराज दीख पड़े ॥121॥</p><br><p>	उसने उनकी तीन प्रदक्षिणाएं दीं, वन्‍दना की, उनसे तत्‍त्‍वज्ञान प्राप्‍त किया और अपने मन की धूलि उड़ाकर बुद्धि को शुद्ध किया ॥122॥</p><br><p>	उसी समय दीक्षा – लक्ष्‍मी ने उसे अपने वश कर लिया अर्थात् उसने दीक्षा धारण कर ली इसलिए कहना पड़ता है कि बसन्‍तलक्ष्‍मी मानो तपोलक्ष्‍मी की दूती ही थी । भावार्थ – जिसप्रकार दूती, पुरूष स्‍त्री के साथ समागम करा देती है उसी प्रकार वसन्‍तलक्ष्‍मी ने राजा कनकशान्ति का तपोलक्ष्‍मी के साथ समागम करा दिया था ॥123॥</p><br><p>	इसीके साथ इसकी दोनों स्त्रियोंने भी विमलमती आर्यिकाके पास जाकर दीक्षा धारण कर ली सो ठीक ही है क्‍योंकि कुलीन स्त्रियों को ऐसा करना उचित ही है ॥124॥</p><br><p>	किसी समय कनकशान्ति मुनिराज सिद्धाचल पर प्रतिमायोगसे विराजमान थे वहीं पर उनकी स्‍त्री वसन्‍तसेना का भाई चित्रचूल नाम का विद्याधर आया। पूर्वजन्‍म के बंधे हुए बैरके कारण उसकी आँखे क्रोधसे लाल हो गई । वह उपसर्ग प्रारम्‍भ करना ही चाहता था कि विद्याधरोंके अधिपति ने ललकार कर उसे भगा दिया ॥125-126॥</p><br><p>	किसी एक दिन रत्‍नपुरके राजा रत्‍नसेन ने मुनिराज कनकशान्तिके लिए आहार देकर पन्‍चाश्‍चर्य प्राप्‍त किये ॥127॥</p><br><p>	किसी दूसरे दिन वही मुनिराज सुरनिपात नाम के वन में प्रतिमायोग धारणकर विराजमान थे । वह चित्रचूल नाम का विद्याधर फिरसे उपसर्ग करने के लिए तत्‍पर हुआ ॥128॥</p><br><p>	परन्‍तु उन मुनिराज ने उस पर रंगमात्र भी क्रोध नहीं किया बल्कि घातिया कर्मों का नाशकर केवलज्ञान प्राप्‍त कर लिया सो ठीक ही है क्‍योंकि बुद्धिमानों को किसी पर क्रोध करना उचित नहीं है ॥129॥ </p><br><p>	केवलज्ञान का उत्‍सव मनानेके लिए देवों का आगमन हुआ । उसे देख वह पापी विद्याधर डरकर उन्‍हीं केवली भगवान् की शरणमें पहुंचा सो ठीक ही है क्‍योंकि नीच मनुष्‍यों की प्रवृत्ति ऐसी ही होती है ॥130॥</p><br><p>	अथानन्‍तर नातीके केवलज्ञान का उत्‍सव देखने से वज्रायुध महाराज को भी आत्‍मज्ञान हो गया जिससे उन्‍होंने सहस्‍त्रायुधके लिए राज्‍य दे दिया और क्षेमंकर तीर्थकरके पास पहुँचकर दीक्षा धारण कर ली । दीक्षा लेने के बाद ही उन्‍होंने सिद्धिगिरि नामक पर्वत पर एक वर्ष के लिए प्रतिमायोग धारण कर लिया ॥131-132॥</p><br><p>	उनके चरणों का आश्रय पाकर बहुतसे बमीठे तैयार हो गये सो ठीक ही है क्‍योंकि महापुरूष चरणोंमें लगे शत्रुओं को भी बढ़ाते हैं ॥133॥</p><br><p>	उनके शरीर के चारों ओर सघन रूप से जमी हुई लताएं भी मानो उनके परिणामों की कोमलता प्राप्‍त करने के लिए ही उन मुनिराज के पास तक जा पहुँची थीं ॥134॥</p><br><p>	अश्‍वग्रीवके रत्‍नकण्‍ठ और रत्‍नायुध नाम के जो दो पुत्र थे वे चिरकाल तक संसार में भ्रमण कर अतिबल और महाबल नाम के असुर हुए । वे दोनों ही असुर उन मुनिराज का विघात करने की इच्छा से उनके सम्‍मुख गये परन्‍तु रम्‍भा और तिलोत्‍तमा नाम की देवियों ने देख लिया अत: डांटकर भगा दिया तथा दिव्‍य गन्‍ध आदिके द्वारा बड़ी भक्ति से उनकी पूजा की । पूजा के बाद वे देवियां स्‍वर्ग चली गई । देखो कहाँ दो स्त्रियाँ और कहाँ दो असुर फिर भी उन स्त्रियों ने असुरों को भगा दिया सो ठीक है क्‍योंकि पुण्‍य के रहते हुए कौन सा कार्य सिद्ध नहीं हो सकता ? ॥135-137॥</p><br><p>	इधर वज्रायुधके पुत्र सहस्‍त्रायुध को भी किसी कारण से वैराग्‍य हो गया, उन्‍होंने अपना राज्‍य शतबलीके लिए दे दिया, सब प्रकार की इच्‍छाएं छोड़ दीं और पिहितास्‍त्रव नाम के मुनिराजसे उत्‍तम संयम प्राप्‍त कर लिया । जब एक वर्ष का योग समाप्‍त हुआ तब वे अपने पिता – वज्रायुध मुनिराज के समीप जा पहुँचे ॥138-139॥</p><br><p>	पिता पुत्र दोनोंने चिरकाल तक दु:सह तपस्‍या की, अन्‍त में वे वैभार पर्वत के अग्रभागपर पहुँचे । वहाँ उन्‍होंने शरीर में भी अपना आग्रह छोड़ दिया अर्थात् शरीरसे स्‍नेहरहित हो कर संन्‍यासमरण किया और ऊर्ध्‍वग्रैवेयक के नीचेके सौमनस नामक विमान में बड़ी ऋद्धि के धारक अ‍हमिन्‍द्र हुए, वहाँ उनतीस सागर की उनकी आयु थी ॥140-141॥</p><br><p>	इसी जम्‍बूद्वीप के पूर्व विदेह क्षेत्र में पुष्‍कलावती नाम का देश है । उसकी पुण्‍डरीकिणी नाम की नगरी में राजा घनरथ राज्‍य करते थे । उनकी मनोहरा नाम की सुन्‍दर रानी थी । वज्रायुध का जीव ग्रैवेयकसे च्‍युत होकर उन्‍हीं दोनों के मेघरथ नाम का पुत्र हुआ । उसके जन्‍म के पहले गर्भाधान आदि क्रियाएं हुई थीं ॥142-143॥</p><br><p>	उन्‍हीं राजा घनरथ की दूसरी रानी मनोरमा थी । दूसरा अ‍हमिन्‍द्र <span class=comment>(सहस्‍त्रायुध का जीव)</span> उसीके गर्भसे दृढरथ नाम का पुत्र हुआ । ये दोनों ही पुत्र चन्‍द्र और सूर्य के समान जान पड़ते थे ॥144॥</p><br><p>	उन दोनों में पराक्रम, बुद्धि, विनय, प्रभाव, क्षमा, सत्‍य, त्‍याग आदि अनेक स्‍थायी गुण प्रकट हुए थे ॥145॥</p><br><p>	दोनों ही पुत्र पूर्ण युवा हो गये और ऐश्‍वर्य प्राप्‍त गजराज के समान सुशोभित होने लगे । उन्‍हें देख राजा का ध्‍यान उनके विवाह की ओर गया ॥146॥</p><br><p>	उन्‍होंने बड़े पुत्र का विवाह प्रियमित्रा और मनोरमाके साथ किया था तथा सुम‍ति को छोटे पुत्र की ह्णदय वल्‍ल्‍भा बनाया था ॥147॥</p><br><p>	कुमार मेघरथ की प्रियमित्रा स्‍त्री से नन्दिवर्धन नाम का पुत्र हुआ और दृढरथ की सुमति नाम की स्‍त्रीसे वरसेन नाम का पुत्र हुआ ॥148॥</p><br><p>	इस प्रकार पुत्र पौत्र आदि सुख के समस्‍त साधनों से युक्‍त राजा घनरथ सिंहासन पर बैठकर इन्‍द्र की लीला धारण करता था ॥149॥</p><br><p>	उसी समय प्रियमित्रा की सुषेणा नाम की दासी घनतुण्‍ड नाम का मुर्गा लाकर दिखलाती हुई बोली कि यदि दूसरोंके मुर्गे इसे जीत लें तो मैं एक हजार दीनार दूँगी । यह सुनकर छोटी स्‍त्री की कान्‍चना नाम की दासी एक वज्रातुण्‍ड नाम का मुर्गा ले आई । दोनों का युद्ध होने लगा, वह युद्ध दोनों मुर्गोके लिए दु:ख का कारण था तथा देखने वालों के लिए भी हिंसानन्‍द आदि रौद्रध्‍यान करने वाला था अत: धर्मात्‍माओं के देखने योग्‍य नहीं है ॥150-153॥</p><br><p>	ऐसा विचार कर बहुतसे भव्‍य जीवों को शान्ति प्राप्‍त कराने तथा अपने पुत्र का माहात्‍म्‍य प्रकाशित करने की बुद्धिसे राजा घनरथ उन दोनों क्रोधी मुर्गो का युद्ध देखते हुए मेघरथसे पूछने लगे कि इनमें यह बल कहाँसे आया ? ॥154-155॥</p><br><p>	इस प्रकार घनरथके पूछने पर विशुद्ध अवधिज्ञानरूपी नेत्रों को धारण करने वाला मेघरथ, उन दोनों मुर्गोके वैसे युद्ध का कारण कहने लगा ॥156॥</p><br><p>	उसने इस प्रकार कहना शुरू किया कि इसी जम्‍बूद्वीप के ऐरावत क्षेत्र में एक रत्‍नपुर नाम का नगर है उसमें भद्र और धन्‍य नाम के दो सगे भाई थे । दोनों ही गाड़ी चलाने का कार्य करते थे । एक दिन वे दोनों ही पापी श्रीनदी के किनारे बैलके निमित्‍तसे लड़ पड़े और परस्‍पर एक दूसरे को मार कर मर गये । अपने पूर्व जन्‍म के पापसे मर कर वे दोनों कान्‍चन नदी के किनारे श्‍वेतकर्ण और ताम्रकर्ण नाम के जंगली हाथी हुए । वहाँ पर भी वे दोनों पूर्व भवके बँधे हुए क्रोधसे लड़कर मर गये ॥157-159॥</p><br><p>      मर कर अयोध्‍या नगर में रहनेवाले नन्दिमित्र नामक गोपाल की भैंसोंके झुण्‍ड़में दो उत्‍तम भैंसे हुए ॥160॥</p><br><p>	दोनों ही अहंकारी थे अत: परस्‍पर में बहुत ही कुपित हुए और चिरकाल तक युद्धकर सींगोंके अग्रभाग की चोटसे दोनोंके प्राण निकल गये ॥161॥</p><br><p>	अब की बार वे दोनों उसी अयोध्‍या नगर में शक्‍तीवरसेन और शब्‍दवरसेन नामक राजपुत्रों के मेढा हुए । अनके मस्‍तक वज्रके समान म‍जबूत थे । मेढ़े भी परस्‍पर में लड़े और मर कर ये मुर्गे हुए हैं । अपनी अपनी विद्याओंसे युक्‍त हए दो विद्याधर छिप कर इन्‍हें लड़ा रहे हैं ॥162-163॥</p><br><p>	उन विद्याधरोंके लड़ाने का कारण क्‍या है ? और वे कौन हैं ? हे राजन्, यदि यह आप जानना चाहते हैं तो सुनें । इसी जम्‍बूद्वीप सम्‍बन्‍धी भरतक्षेत्रके विजयार्ध पर्वत की उत्‍तर श्रेणी पर एक कनकपुर नाम का नगर है । उसमें गरूड़वेग नाम का राजा राज्‍य करता था । धृतिषेणा उसकी स्‍त्री का नाम था । उन दोनोंके दिवितिलक और चन्‍द्रतिलक नाम के दो पुत्र थे । एक दिन ये दोनों ही पुत्र सिद्धकूट पर विराजमान चारणयुगलके पास पहुँचे ॥164-166॥</p><br><p>	और स्‍तुति कर बड़ी विनयके साथ अपने पूर्वभवके सम्‍बन्‍ध पूछने लगे । उनमें जो बड़े मुनि थे वे इस प्रकार विस्‍तारसे क‍हने लगे ॥167॥ </p><br><p>धातकीखण्‍ड द्वीप के पूर्व भाग में जो ऐरावत क्षेत्र है उसकी भूमि पर एक तिलक नाम का नगर है । उसके स्‍वामी का नाम अभयघोष था और उनकी स्‍त्री का नाम सुवर्णतिलक था। उन दोनोंके विजय और जयन्‍त नाम के दो पुत्र थे । वे दोनों ही पुत्र नीति और पराक्रम से सम्‍पन्‍न थे । इसी क्षेत्रके विजयार्ध पर्वत की दक्षिण श्रेणीमें स्थित मन्‍दारनगर के राजा शंख और उनकी रानी जयदेवीके पृथिवीतिलका नाम की पुत्री थी ॥168-170॥</p><br><p>	वह राजा अभयघोष की प्राणवल्‍लभा हुई थी । राजा अभयघोष उसमें आसक्‍त होनेसे एक वर्ष तक उसीके यहाँ रहे आये ॥171॥</p><br><p>	एक दिन चन्‍चत्‍कान्तितिल का नाम की दासी आकर राजा से कहने लगी कि रानी सुवर्णतिलका आपके साथ वन में विहार करना चाहती हैं ॥172॥</p><br><p>	चेटीके वचन सुनकर राजा वहाँ जाना चाहता था परन्‍तु पृथिवीतिलका राजा से मनोहर वचन बोली और कहने लगी कि वह य‍हीं दिखलाये देती हूँ ॥173॥</p><br></div><hr class=type_7>
<div class=gatha>पर्व - 64</div>
<div class=arth><b><font color=darkmagenta>अन्वयार्थ : </font></b><p>	जिन्‍होंने कन्‍था के समान सब परिग्रहों का त्‍याग कर मोक्ष प्राप्‍त कराने वाले सद्ग्रन्‍थों की तथा कुन्‍थु से अधिक सूक्ष्‍म जीवों की रक्षा की वे कुन्‍थुनाथ भगवान् मोक्ष नगर तक जाने वाले तुम सब पथिकों की रक्षा करें ॥1॥</p><br><p>	इसी जम्‍बूद्वीप के पूर्वविदेहक्षेत्र में सीता नदी के दक्षिण तट पर एक वत्‍स नाम का देश है । उसके सुसीमा नगर में राजा सिंहरथ राज्‍य करता था । वह श्रीमान् था, सिंह के समान पराक्रमी था और बहुत से मिले हुए शत्रुओं को अपनी महिमा से ही वश कर लेता था ॥2-3॥</p><br><p>	न्‍यायपूर्ण आचार की वृद्धि करने वाले एवं समस्‍त पृथिवीमण्‍डल को दण्डित करने वाले उस राजा के सम्‍मुख पापरूपी शत्रु मानो भय से नहीं पहुँचते थे-दूर-दूर ही बने रहते थे ॥4॥</p><br><p>	शास्‍त्रमार्ग के अनुसार चलने वाले और शत्रुओं को नष्‍ट करने वाले उस राजा के लिए जो भोगानुभव प्राप्‍त था वही उसकी इस लोक तथा परलोक सम्‍बन्‍धी सिद्धि का प्रदान करता था ॥5॥</p><br><p>	वह राजा किसी समय आकाश में उल्‍कापात देखकर चित्‍त में विचार करने लगा कि यह उल्‍का मेरे मोहरूपी शत्रु को नष्‍ट करने के लिए ही मानो गिरी है ॥6॥</p><br><p>उसने उसी समय यतिवृषभ नामक मुनिराज के समीप जाकर उन्‍हें नमस्‍कार किया और उनके द्वारा कहे हुए धर्मतत्‍त्‍व के विस्‍तार को बड़ी भक्ति से सुना ॥7॥</p><br><p>	वह बुद्धिमान् विचार करने लगा कि मैं मोह से जकड़ा हुआ था, इस उल्‍का ने ही मुझे आपत्ति की सूचना दी है ऐसा विचार कर मोह को छोड़ने की इच्‍छा से उसने अपना राज्‍यभार शीघ्र ही पुत्र के लिए सौंप दिया और बहुत से राजाओं के साथ संयम धारण कर लिया । संयमी होकर उसने ग्‍यारह अंगों का ज्ञान प्राप्‍त किया तथा सोलह कारण भावनाओं के द्वारा तीर्थकर नामक पुण्‍य प्रकृति का बन्‍ध किया ।  आयु के अन्‍त में समाधिकरण कर वह अन्तिम अनुत्‍तर विमान-सर्वार्थसिद्धि में उत्‍पन्‍न हुआ ॥8-10॥</p><br><p>	वहाँ उसने बड़े कौतुक के साथ प्रवीचाररहित उस मानसिक सुख का अनुभव किया जो मुनियों को भी माननीय था तथा वीतरागता से उत्‍पन्‍न हुआ था ॥11॥</p><br><p>	इसी जम्‍बूद्वीप के भरतक्षेत्र सम्‍बन्‍धी कुरूजांगल देश में हस्तिनापुर नाम का नगर है उसमें कौरववंशी काश्‍यपगोत्री महाराज सूरसेन राज्‍य करते थे । उनकी पट्टरानी का नाम श्रीकान्‍ता था । उस पतिव्रता ने देवों के द्वारा ही हुई रत्‍नवृष्टि आदि पूजा प्राप्‍त की थी ॥12-13॥</p><br><p>	श्रावण कृष्‍ण दशमी के दिन रात्रि के पिछले भाग सम्‍बन्‍धी मनोहर पहर और कृत्तिका नक्षत्र में जब सर्वार्थसिद्धि के उस अहमिन्‍द्र की आयु समाप्‍त होने को आई तब उसने सोलह स्‍वप्‍न देखकर अपने मुँह में प्रवेश करता हुआ एक हाथी देखा ॥14-15॥</p><br><p>	प्रात:काल भेरी आदि के मांगलिक शब्‍द सुनकर जगी, नित्‍य कार्यकर स्‍नान किया, मांगलिक आभूषण पहिने और कुछ प्रामाणिक लोगों से परिवृत होकर बिजली के समान सभारूपी आकाश को प्रकाशित करती हुई दूसरी लक्ष्‍मी के समान राजसभा में पहुँची । वहाँ वह अपनी योग्‍यता के अनुसार विजयकर पति के अर्धासन पर विराजमान हुई । अवधिज्ञानरूपी नेत्रों को धारण करने वाले पति को सब स्‍वप्‍न सुनाये और उनसे उनका फल मालूम किया । अनुक्रम से स्‍वप्‍नों का फल जानकर उसका मुखकमल इस प्रकार खिल उठा जिस प्रकार कि सूर्य की किरणों के स्‍पर्श से कमलिनी खिल उठती है ॥16-19॥</p><br><p>	उसी समय देवों ने महाराज शूरसेन और महारानी श्रीकान्‍ता का गर्भकल्‍याणक सम्‍बन्‍धी अभिषेक किया, बहुत प्रकार की पूजा की और सन्‍तुष्‍ट होकर स्‍वर्ग की ओर प्रयाण किया ॥20॥</p><br><p>	जिस प्रकार मुक्‍ताविशेष से सीप गर्भिणी होती है उसी प्रकार उस पुत्र से रानी श्रीकान्‍ता गर्भिणी हुई थी और जिस प्रकार चन्‍द्रमा को गोदी में धारण करने वाली मेघों की रेखा सुशोभित होती है उसी प्रकार उस पुत्र को गर्भ में धारण करती हुई रानी श्रीकान्‍ता सुशोभित हो रही थी ॥21॥</p><br><p>	जिस प्रकार पश्चिम दिशा चन्‍द्रमा को उदित करती है उसी प्रकार रानी श्रीकान्‍ता ने सब मास व्‍यतीत होने पर वैशाख शुक्‍ल प्रतिपदा के दिन आग्‍नेय योग में उस पुत्र को उदित किया-जन्‍म दिया ॥22॥</p><br><p>	उसी समय इन्‍द्र को आगे कर समस्‍त देव और धरणेन्‍द्र आये, उस बालक को सुमेरू पर्वत पर ले गये, क्षीरसागर के जल से उनका अभिषेक किया, अलंकारों से अलंकृत किया, कुन्‍थु नाम रखा, वापिस लाये, माता-पिता को समर्पण किया और अन्‍त में सब अपने स्‍थान पर चले गये ॥23-24॥</p><br><p>	श्रीशान्तिनाथ तीर्थंकर के मोक्ष जाने के बाद जब आधा पल्‍य बीत गया तब पुण्‍य के सागर श्रीकुन्‍थुनाथ भगवान् उत्‍पन्‍न हुए थे, उनकी आयु भी इसी अन्‍तराल में सम्मिलित थी ॥25॥</p><br><p>	पन्‍चानवे हजार वर्ष की उनकी आयु थी पैंतीस धनुष ऊँचा शरीर था और तपाये हुए सुवर्ण के समान कान्ति थी ॥26॥</p><br><p>	तेईस हजार सात सौ पचास वर्ष कुमारकाल के बीत जाने पर उन्‍हें राज्‍य प्राप्‍त हुआ था और इतना ही समय बीत जाने पर उन्‍हें अपनी जन्‍मतिथि के दिन चक्रवर्ती की लक्ष्‍मी मिली थी । इस प्रकार वे बडे हर्ष से वाधारहित, निरन्‍तर दश प्रकार के भोगों का उपभोग करते थे ॥27–28॥</p><br><p>	किसी समय वे षडंग सेना से संयुक्‍त होकर क्रीडा करने के लिए वन में गये थे वहाँ चिरकाल तक इच्‍छानुसार क्रीडाकर वे नगर को वापिस लौट रहे थे ॥29॥</p><br><p>करेंगे ? ॥30–31॥</p><br><p>	चक्रवर्ती कुन्‍थुनाथ हँसकर फिर कहने लगे कि ये मुनि इसी भव में कर्मों को नष्‍टकर निर्वाण प्राप्‍त करेंगे । यदि निर्वाण न प्राप्‍त कर सकेंगे तो इन्‍द्र और चक्रवर्ती के सुख तथा ऐश्‍वर्य का उपभोग कर क्रम से शाश्‍वतपद – मोक्ष स्‍थान प्राप्‍त करेंगे ॥32–33॥</p><br><p>	जो परिग्रह का त्‍याग नहीं करता है उसी का संसार में परिभ्रमण होता है । इस प्रकार परमार्थ को जानने वाले भगवान् कुन्‍थुनाथ ने मोक्ष तथा संसार के कारणों का निरूपण किया ॥34॥</p><br><p>	उन महानुभाव ने सुखपूर्वक आयु का उपभोग करते हुए जितना समय मण्‍डलेश्‍वर रहकर व्‍यतीत किया था उतना ही समय चक्रवर्ती पना प्राप्‍त कर व्‍यतीत किया था ॥35॥</p><br><p>	तदनन्‍तर, अपने पूर्वभव का स्‍मरण होने से जिन्‍हें आत्‍मज्ञान उत्‍पन्‍न हो गया है ऐसे विद्वानों में श्रेष्‍ठ भगवान् कुन्‍थुनाथ निर्वाण – सुख प्राप्‍त करने की इच्‍छा से राज्‍यभोगों में विरक्‍त हो गये ॥36॥</p><br><p>	सारस्‍वत आदि लौकान्तिक देवों ने आकर बडे आदर से उनका स्‍तवन किया । उन्‍होंने अपने पुत्र को राज्‍य का भार देकर इन्‍द्रों के द्वारा किया हुआ दीक्षा – कल्‍याण का उत्‍सव प्राप्‍त किया । तदनन्‍तर देवों के द्वारा ले जाने योग्‍य विजया नाम की पालकीपर सवार होकर वे सहेतुक वन में गये । वहाँ तेला का नियम लेकर जन्‍म के ही मास पक्ष और दिन में अर्थात् वैशाखशुल्‍क प्रतिपदा के दिन कृत्तिका नक्षत्र में सांयकाल के समय एक हजार राजाओं के साथ उन्‍होंने दीक्षा धारण कर ली । उसी समय उन्‍हें मन:पर्ययज्ञान उत्‍पन्‍न हो गया । दूसरे दिन वे हस्तिनापुर गये वहाँ धर्ममित्र राजा ने उन्‍हें आहार दान देकर पंचाश्‍चर्य प्राप्‍त किये । इस प्रकार घोर तपश्‍चरण करते हुए उनके सोलह वर्ष बीत गये ॥37–41॥</p><br><p>	किसी एक दिन विशुद्धता धारण करने वाले भगवान् तेला का नियम लेकर अपने दीक्षा लेने के वन में तिलकवृक्ष के नीचे विराजमान हुए । वहीं चैत्रशुल्‍का तृतीया के दिन सायंकाल के समय कृत्तिका नक्षत्र में उन्‍हें केवलज्ञान उत्‍पन्‍न हो गया । उसी समय हर्ष के साथ सब देव आये । सबने प्रार्थनाकर चतुर्थकल्‍याणक की पूजा की । उनके स्‍वयंभू को आदि लेकर पैंतीस गणधर थे, सात सौ मुनिराज पूर्वों के जानकार थे, तीन हजार दो सौ केवलज्ञान से देदीप्‍यमान थे, पाँच हजार एक सौ विक्रियाऋद्धि के धारक थे, तीन हजार तीन सौ मन:पर्ययज्ञानी थे, दो हजार पचास प्रसिद्ध एवं सर्वश्रेष्‍ठ वादी थे, इस तरह सब मिलाकर साठ हजार मुनिराज उनके साथ् थे ॥42-48॥</p><br><p>	भाविता को आदि लेकर साठ हजार तीन सौ पचास आर्यिकाएँ थी, तीन लाख श्राविकाएँ थी, दो लाख श्रावक थे, असंख्‍यात देव-देवियाँ थीं और संख्‍यात तिर्यन्‍च थे । भगवान्, दिव्‍यध्‍वनि के द्वारा इन सबके लिए धर्मोपदेश देते हुए विहार करते थे ॥49-50॥</p><br><p>	इस प्रकार अनेक देशों में विहार कर जब उनकी आयु एक मास की बाकी रह गई तब वे सम्‍मेद शिखर पर पहुंचे । वहाँ एक हजार मुनियों के साथ उन्‍होंने प्रतिमा योग धारण कर लिया और वैशाख शुक्‍ल प्रतिपदा के दिन रात्रि के पूर्वभाग में कृत्तिका नक्षत्र का उदय रहते हुए समस्‍त कर्मों को उखाड़कर परमपद प्राप्‍त कर लिया । अब वे निरन्‍जन-कर्मकलंक से रहित हो गये । देवों ने उनके निर्वाण-कल्‍याणक की पूजा की । उनका वह परमपद अन्‍यन्‍त शुद्ध ज्ञान और वैराग्‍य से परिपूर्ण तथा अविनाशी था ॥51-53॥</p><br><p>	जो पहले भवमें राजा सिंहरथ थे, फिर विशाल तपश्‍चरणकर सर्वार्थसिद्धि के स्‍वामी हुए, फिर तीर्थंकर और चक्रवर्ती इस प्रकार दो पदों को प्राप्‍त हुए, जो छह प्रकार की सेनाओं के स्‍वामी थे, तीनों लोकों केू मुख्‍य पुरूष जिनकी पूजा करते थे, जिन्‍हें सम्‍यक्‍त्‍व आदि आठ गुण प्राप्‍त हुए थे, जो तीन लोक के शिखर पर चूड़ामणि के समान देदीप्‍यमान थे और जिनकी महिमा बाधा से रहित थी ऐसे श्रीकुन्‍थुनाथ भगवान् तुम सबके लिए अविनाशी-मोक्षलक्ष्‍मी प्रदान करें ॥54॥</p><br><p>	जिनके शरीर की कान्ति में इन्‍द्र सहित समस्‍त देव निमग्‍न हो गये, जिनकी ज्ञानरूप ज्‍योति में पन्‍चतत्‍तव सहित समस्‍त आकाश समा गया, जो लक्ष्‍मी के स्‍थान हैं, जिन्‍होंने फैला हुआ अज्ञानान्‍धकार नष्‍ट कर दिया, और जो अनन्‍त गुणों के धारक हैं ऐसे श्रीकुन्‍थुनाथ भगवान् तुम सबके लिए मोक्ष का निश्‍चय और व्‍यवहार मार्ग प्रदर्शित करें ॥55॥</p><br></div><hr class=type_7>
<div class=gatha>पर्व - 65</div>
<div class=arth><b><font color=darkmagenta>अन्वयार्थ : </font></b><p>अथानन्‍तर जो अगाध और असार संसाररूपी सागर से पार कर देने में कारण हैं, अनेक राजा जिन्‍हें नमस्‍कार करते हैं और जो अत्‍यन्‍त श्रेष्‍ठ हैं ऐसे अरनाथ तीर्थंकर की तुम सब लोग सेवा करो – उनकी शरण में जाओ ॥1॥</p><br><p>	इस जम्‍बूद्वीप में सीता नदी के उत्‍तर तट पर एक कच्‍छ नाम का देश है । उसके क्षेमपुर नगर में धनपति नाम का राजा राज्‍य करता था । वह प्रजा का रक्षक था और लोगों को अत्‍यन्‍त प्‍यारा था । पृथिवी रूपी धेनु सदा द्रवीभूत होकर उसके मनोरथ पूर्ण किया करती थी ॥2–3॥</p><br><p>	याचकों को संतुष्‍ट करने वाले और शत्रुओं को न्‍ष्‍ट करने वाले उस राजा में ये दो गुण स्‍वा‍भाविक थे कि वह याचकों के बिना भी त्‍याग करता रहता था और शत्रुओं के न रहने पर भी उद्यम किया करता था ॥4॥</p><br><p>	उसके राज्‍य में राजा – प्रजा सब लोग अपनी – अपनी वृत्ति के अनुसार त्रिवर्ग का सेवन करते थे इसलिए धर्म का व्‍यतिक्रम कभी नहीं होता था ॥5॥</p><br><p>	किसी एक दिन उस राजा ने अर्हन्‍नन्‍दन तीर्थंकर की दिव्‍यध्‍वनि से उत्‍पन्‍न हुए श्रेष्‍ठधर्मरूपी रसायन का पान किया जिससे राज्‍य सम्‍बन्‍धी भोगों से विरक्‍त होकर उसने अपना राज्‍य अपने पुत्र के लिए दे दिया और शीघ्र ही जन्‍म मरण का अन्‍त करने वाली जैनी दीक्षा धारण कर ली ॥6–7॥</p><br><p>	ग्‍यारह अंगरूपी महासागर के पारगामी होकर उसने सोलह कारणभावनाओं के द्वारा तीर्थंकर नामक पुण्‍य कर्म का बन्‍ध किया । अन्‍त में प्रायोपगमन संन्‍यास के द्वारा उसने जयन्‍त विमान में अहमिन्‍द्र पद प्राप्‍त किया । वहाँ तैंतीस सागर प्रमाण उसकी आयु थी, एक हाथ ऊँचा शरीर था, द्रव्‍य और भाव के भेद से दोनों प्रकार की शुल्‍क लेश्‍याएँ थीं, वह साढे सोलह माह में एक बार श्‍वास लेता था, और तैंतीस हजार वर्ष में एक बार मानसिक अमृतमय आहार ग्रहण करता था । प्रवीचाररहित सुखरूपी सागर का पारगामी था, अपने अवधिज्ञान के द्वारा वह लोकनाडी के भीतर रहने वाले पदार्थों के विस्‍तार को जानता था ॥8–11॥</p><br><p>	उसके अवधिज्ञान का जितना क्षेत्र था उतने ही क्षेत्र तक उसका प्रकाश, बल और विक्रया ऋद्धि थी ! उसके राग – द्वेष आदि अत्‍यन्‍त शान्‍त हो गये थे और मोक्ष उसके निकट आ चुका था ॥12॥</p><br><p>	वह साता वेदनीय के उदय से उत्‍पन्‍न हुए उत्‍तम भोगों का उपभोग करता था । इस तरह प्राप्‍त हुए भोगों का उपभोग करता हुआ आयु के अन्तिम भाग को प्राप्‍त हुआ – वहाँ से च्‍युत होने के सम्‍मुख हुआ ॥13॥</p><br><p>	अथानन्‍तर इसी जम्‍बूद्वीप के भरतक्षेत्र में कुरूजांगल नाम का देश है । उसके हस्तिनापुर नगर में सोमवंश में उत्‍पन्‍न हुआ काश्‍यप गोत्रीय राजा सुदर्शन राज्‍य करता था । उसकी प्राणों से भी अधिक प्‍यारी मित्रसेना नाम की रानी थी ॥14-15॥</p><br><p>	जब धनपति के जीव जयन्‍त विमान के अहमिन्‍द्र का स्‍वर्ग से अवतार लेने का समय आया तब रानी मित्रसेना ने रत्‍नवृष्टि आदि देवकृत सत्‍कार पाकर बड़ी प्रसन्‍नता से फाल्‍गुन कृष्‍ण तृतीया के दिन रेवती नक्षत्र में रात्रि के पिछले प्रहर सोलह स्‍वप्‍न देखे । सबेरा होते ही उसने अपने अवधिज्ञानी पति से उन स्‍वप्‍नों का फल पूछा । तदनन्‍तर परम वैभव को धारण करने वाली रानी पति के द्वारा कहे हुए स्‍वप्‍न का फल सुनकर ऐसी प्रसन्‍न हुई मानो उसे तीन लोक का राज्‍य ही मिल गया हो ॥16-18॥</p><br><p>रहित है, निरन्‍तर रमणीक है, सौम्‍य मुख्‍वाली है, पवित्र है, उस समय के योग्‍य स्‍तुतियों के द्वारा देवियां जिसकी स्‍तुति किया करती हैं, और जो मेघमाला के समान जगत् का हित करने वाला उत्‍तम गर्भ धारण करती है ऐसी रानी मित्र सेना ने मगसिर शुक्‍ल चतुर्दशी के दिन पुष्‍य नक्षत्र में तीन ज्ञानों से सुशोभित उत्‍तम पुत्र उत्‍पन्‍न किया ॥19-21॥</p><br><p>	उनके जन्‍म के समय जो उत्‍सव हुआ था उसका वर्णन करने के लिए इतना लिखना ही बहुत है कि उसमे शामिल होने के लिए अपनी-अपनी देवियों सहित समस्‍त उत्‍तम देव स्‍वर्ग खालीकर यहाँ आये थे ॥22॥</p><br><p>	उस समय दीन अनाथ तथा याचक लोग सन्‍तोष को प्राप्‍त हुए थे यह कहना बहुत छोटी बात थी क्‍योंकि उस समय तो तीनों लोक अत्‍यन्‍त संतोष को प्राप्‍त हुए थे ॥23॥</p><br><p>	श्रीकुन्‍थुनाथ तीर्थंकर के तीर्थ के बाद जब एक हजार करोड़ वर्ष कम पल्‍यका चौथाई भाग बीत गया था तब श्रीअरनाथ भगवान् का जन्‍म हुआ था । उनकी आयु भी इसी अन्‍तराल में शामिल थी । भगवान् अरनाथ की उत्‍कृष्‍ण–श्रेष्‍ठतम आयु चौरासी हजार वर्ष की थी तीस धनुष ऊँचा उनका शरीर था, सुवर्ण के समान उनकी उत्‍तम कान्ति थी, वे लावण्‍य की अन्तिम सीमा थे, सौभाग्‍य की श्रेष्‍ठ खान थे, भगवान् को देखकर शंका होती थी कि ये सौन्‍दर्य के सागर हैं या सौन्‍दर्य सम्‍पत्ति के घर हैं, गुण इनमें उत्‍पन्‍न हुए हैं या इनकी गुणों में उत्‍पत्ति हुई है अथवा ये स्‍वयं गुणमय हैं-गुणरूप ही हैं । इस प्रकार लोगों को शंका उत्‍पन्‍न करते हुए, बाल कल्‍पवृक्ष की उपमा धारण करने वाले भगवान् लक्ष्‍मी के साथ-साथ वृद्धि को प्राप्‍त हो रहे थे ॥24-28॥</p><br><p>	इस प्रकार कुमार अवस्‍था के इक्‍कीस हजार वर्ष बीत जाने पर उन्‍हें मण्‍डलेश्‍वर के योग्‍य राज्‍य प्राप्‍त हुआ था और इसके बाद जब इतना ही काल और बीत गया तब पूर्ण चक्रवर्ती पद प्राप्‍त हुआ था । इस तरह भोग भोगते हुए जब आयु का तीसरा भाग बाकी रह गया तब किसी दिन उन्‍हें शरद्ऋतु के मेघों का अकस्‍मात् विलय हो जाना देखकर अपने जन्‍म को सार्थक करने वाला आत्‍मज्ञान उत्‍पन्‍न हो गया । उसी समय लौकान्तिक देवों ने उनके विचारों का समर्थनकर उन्‍हें प्रबोधित किया और वे अरविन्‍दकुमार नामक पुत्र के लिए राज्‍य देकर देवों के द्वारा उठाई हुई वैजयन्‍ती नाम की पालकी पर सवार हो सहेतुक वन में चले गये । वहाँ तेला का नियम लेकर उन्‍होंने मगसिर शुक्‍ला दशमी के दिन रेवती नक्षत्र में सन्‍ध्‍या के समय एक हजार राजाओं के साथ दीक्षा धारण कर ली । दीक्षा धारण करते ही वे चार ज्ञान के धारी हो गये ॥29-34॥ </p><br><p>	इस प्रकार तपश्‍चरण करते हुए वे किसी समय पारणा के दिन चक्रपुर नगर में गये वहाँ सुवर्ण के समान कान्ति वाले राजा अपराजित ने उन्‍हें आहार देकर पन्‍चाश्‍चर्य प्राप्‍त किये । इस तरह मुनिराज अरनाथ के जब छद्भस्‍थ अवस्‍था के सोलह वर्ष व्‍यतीत हो गये ॥35-36॥</p><br><p>	तब वे दीक्षावन में कार्तिक शुक्‍ल द्वादशी के‍दिन रेवती नक्षत्र में सायंकाल के समय आम्रवृक्ष के नीचे तेला का नियम लेकर विराजमान हुए । उसी समय घातिया कर्म नष्‍टकर उन्‍होंने अर्हन्‍तपद प्राप्‍त कर लिया । देवों ने मिलकर चतुर्थ कल्‍याणक में उनकी पूजा की ॥37-38॥</p><br><p>	कुम्‍भार्य को आदि लेकर उनके तीस गणधर थे, छहसौ दश ग्‍यारह अंग चौदह पूर्व के जानकार थे, तैंतीस हजार आठ सौ पैंतीस सूक्ष्‍म बुद्धि को धारण करने वाले शिक्षक थे ॥39॥</p><br><p>	अट्ठाईस सौ अवधिज्ञानी थे, इतने ही केवलज्ञानी थे, तैतालीस सौ विक्रियाऋद्धि को धारण करने वाले थे, बीस सौ पचपन मन:पर्ययज्ञानी थे ॥40-41॥</p><br><p>	और सोलह सौ श्रेष्‍ठवादी थे । इस तरह सब मिलाकर पचास हजार मुनिराज उनके साथ थे ॥42॥</p><br><p>	यक्षिलाको आदि लेकर साठ हजार आर्यिकाएँ थीं, एक लाख साठ हजार श्रावक थे, तीन लाख श्राविकाएँ थीं, असंख्‍यात देव थे और संख्‍यात तिर्यन्‍च थे । इस प्रकार इन बारह सभाओं से घिरे हुए अतिशय बुद्धिमान् भगवान् अरनाथ ने धर्मोपदेश देने के लिए अनेक देशों में विहार किया । जब उनकी आयु एक माह की बाकी रह गई तब उन्‍होंने सम्‍मेदाचल की शिखर पर एक हजार मुनियों के साथ प्रतिमायोग धारण कर लिया तथा चैत्र कृष्‍ण अमावस्‍या के दिन रेवती नक्षत्र में रात्रि के पूर्वभाग में मोक्ष प्राप्‍त कर लिया ॥43-46॥</p><br><p>	उसी समय इन्‍द्रों ने आकर निर्वाणकल्‍याणक की पूजा की । भक्तिपूर्वक सैकड़ों स्‍तुतियों के द्वारा उनकी स्‍तुति की, और तदनन्‍तर वे सब अपने-अपने स्‍थानों पर चले गये ॥47॥</p><br><p>	जिन्‍होंने परम लक्ष्‍मी और धर्मचक्र को प्राप्‍त करने की इच्‍छा से पृथिवी मण्‍डल को सन्चित करने वाला अपना सुदर्शनचक्र कुम्‍भकार के चक्र के समान छोड़ दिया और राज्‍य–लक्ष्‍मी को घटदासी <span class=comment>(पनहारिन)</span> के समान त्‍याग दिया । तथा जो पापरूपी शत्रु का विध्‍वंस करने वाले हैं ऐसे अरनाथ जिनेन्‍द्र भक्ति के भार से नम्रीभूत एवं संसार से भयभीत तुम सब भव्‍य लोगों की सदा रक्षा करें ॥48॥</p><br><p>	क्षुधा, तृषा, भय आदि बड़े-बड़े कर्मों के द्वारा किये हुए क्षुधा तृषा आदि अठारहों दोषों को उनके निमित्‍त कारणों के साथ नष्‍टकर जिन्‍होंने विशुद्धता प्राप्‍त की थी, जो तीनों लोकों के एक गुरू थे तथा अतिशय श्रेष्‍ठ थे ऐसे अठारहवें तीर्थंकर अरनाथ तुम लोगों की शीघ्र ही मोक्ष प्रदान करें ॥49॥</p><br><p>	जो पहले धनपति नाम के बड़े राजा हुए, फिर व्रतों के स्‍वामी मुनिराज हुए, तदनन्‍तर स्‍वर्ग के अग्रभाग में सुशोभित जयन्‍त नामक विमान के स्‍वामी सुखी अहमिन्‍द्र हुए, फिर छहों खण्‍ड के स्‍वामी होकर चौदह रत्‍नों और नौ निधियों के अधिपति-चक्रवर्ती हुए तथा अन्‍त में तीनों लोकों के स्‍वामी अरनाथ तीर्थकर हुए वे अतिशय श्रेष्‍ठ अठारहवें तीर्थंकर अपने आश्रित रहने वाले तुम सबको चिरकाल तक पवित्र करते रहें ॥50॥</p><br><p>	अथानन्‍तर-इन्‍हीं अरनाथ भगवान् के तीर्थ में सुभौम नाम का चक्रवर्ती हुआ था । वह तीसरे जन्‍म में इसी भरतक्षेत्र में भूपालल नाम का राजा था ॥51॥</p><br><p>	किसी समय राजा भूपाल, युद्ध में विजय की इच्‍छा रखने वाले विजिगीषु राजाओं के द्वारा हार गया । मान भंग होने के कारण वह संसार से इतना विरक्‍त हुआ कि उसने संभूत नामक गुरू के समीप जैनेश्‍वरी दीक्षा धारण कर ली । उस दुर्बुद्धिने तपश्‍चरण करते समय निदान कर लिया कि मेरे चक्रवर्तीपना प्रकट हो । उसने यह सब निदान भोगों में आसक्ति रखने के कारण किया था । इस निदान से उसने अपने तप को ह्णदय से ऐसा दूषित बना लिया जैसा कि कोई विष से दूध को दूषित बना लेता है ॥52-54॥</p><br><p>	वह उसी तरह घोर तपश्‍चरण करता रहा । आयु के अन्‍त मे चित्‍त को स्थिर कर संन्‍यास से मरा जिससे महाशुक्र स्‍वर्ग में उत्‍पन्‍न हुआ ॥55॥</p><br><p>	वहाँ सोलह सागर प्रमाण आयु को धारण करने वाला वह देव सुख से निवास करने लगा । इधर इसी जम्‍बूद्वीप के भरतक्षेत्र में अनेक गुणों से सहित एक कोशल नाम का देश है । उसके अयोध्‍या नगर में इक्ष्‍वाकुवंशी राजा सहस्‍त्रबाहु राज्‍य करता था । ह्णदय को प्रिय लगने वाली उसकी चित्रमती नाम की रानी थी । वह चित्रमती कन्‍याकुब्‍ज देश के राजा पारत की पुत्री थी । उत्‍तम पुण्‍य के उदय से उसके कृतवीराधिप नाम का पुत्र हुआ ॥56-58॥</p><br><p>	जो दिन प्रतिदिन बढ़ने लगा । इसी से सम्‍बन्‍ध रखने वाली एक कथा और कही जाती है जो इस प्रकार है – राजा सहस्‍त्रबाहु के काका शतबिन्‍दु से उनकी श्रीमती नाम की स्‍त्री के जमदग्नि नाम का पुत्र उत्‍पन्‍न हुआ था । श्रीमती राजा पारत की बहिन थी । कुमार अवस्‍था में ही जमदग्नि की माँ मर गई थी इसलिए विरक्‍त होकर वह तापस हो गया और पन्‍चाग्नि तप तपने लगा । इसी से सम्‍बन्‍ध रखने वाली एक कथा और है । एक दृढ़ग्राही नाम का राजा था । उसकी हरिशर्मा नाम के ब्राह्मण के साथ अखण्‍ड मित्रता थी । इस प्रकार उन दोनों का समय बीतता रहा । किसी एक दिन दृढ़ग्राही राजा ने जैन तप धारण कर लिया और हरिशर्मा ब्राह्मण ने भी तापस के व्रत ले लिये । हरिशर्मा ब्राह्मण आयु के अन्‍त में मरकर ज्‍योतिर्लोक में उत्‍पन्‍न हुआ-ज्‍यौतिषी देव हुआ और दृढ़ग्राही सौधर्म स्‍वर्ग में देव हुआ । उसने अवधिज्ञानरूपी नेत्र से जाना कि हमारा मित्र हरिशर्मा ब्राह्मण मिथ्‍यात्‍व के कारण ज्‍योतिष लोक में उत्‍पन्‍न हुआ है अत: वह उसे समीचीन जैनधर्म धारण कराने के लिए आया ॥59-64॥</p><br><p>	हरिशर्मा के जीव को देखकर दृढ़ग्राही के जीव ने कहा कि तुम मिथ्‍यात्‍व के कारण इस तरह निन्‍द्यपर्याय में उत्‍पन्‍न हुए हो और मैं सम्‍यक्‍त्‍व के कारण उत्‍कृष्‍ट देवपर्याय को प्राप्‍त हुआ हूं ॥65॥</p><br><p>	इसलिए तुम मोक्ष का मार्ग जो सम्‍यग्‍दर्शन है उसे धारण करो । जब दृढ़ग्राही का जीव यह कह चुका तब हरिशर्मा के जीवने कुछ संशय रखकर उससे पूछा कि तापसियों का तप अशुद्ध क्‍यों है ? उसने भी कहा कि तुम पृथिवी तल पर चलो मैं सब दिखाता हूं । इस प्रकार सलाह कर दोनों ने चिड़ा और चिडि़या का रूप बना लिया ॥66-67॥</p><br><p>	पृथिवी पर आकर वे दोनों ही जमदग्नि मुनि की बड़ी-बड़ी दाँडी और मूँछ में रहने लगे । वहाँ कुछ समय तक ठहरने के बाद माया को जानने वाला सम्‍यग्‍दृष्टि चिड़ा का जीव, चिडि़या का रूप धारण करने वाले ज्‍योतिषी देव से बोला कि हे प्रिये ! मैं इस दूसरे वन में जाकर अभी वापिस आता हूं मैं जब तक आता हूँ तब तक तुम यहीं ठहरकर मेरी प्रतीक्षा करना । इसके उत्‍तर में  चिडि़या ने कहा कि मुझे तेरा विश्‍वास नहीं है यदि तू जाता ही है तो सौगन्‍ध दे जा ॥68- 70॥</p><br><p>	तब वह चिड़ा कहने लगा कि बोल तू पाँच पापों में से किसे चाहती है मैं तुझे उसी की सौगन्‍ध दे जाऊँगा ॥71॥</p><br><p>	उत्‍तर में चिडि़या कहने लगी कि पाँच पापों में से किसी में मेरी इच्‍छा नहीं है । तू यह सौगन्‍ध दे कि यदि मैं न आऊँ तो इस तापस की गति को प्राप्‍त होऊं ॥72॥</p><br><p>	हे प्रिय ! यदि तू मुझे यह सौगन्‍ध देगा तो मैं तुझे अन्‍यत्र जाने के लिए छोडूँगी अन्‍यथा नहीं । चिडि़या की बात सुनकर चिड़ाने कहा कि तू यह छोड़कर और जो चाहती है सो कह, मैं उसकी सौगन्‍ध दूँगा । इस प्रकार चिड़ा और चिडि़या का वार्तालाप सुनकर वह तापस क्रोध से संतप्‍त हो गया, उसकी आँखें घूमने लगीं, उसने क्रूरता वश दोनों पक्षियों को मारने के लिए हाथ से मजबूत पकड़ लिया, वह कहने लगा कि मेरे कठिन तप से तो भावी लोक होने वाला है उसे तुम लोगों ने किस कारण से पसन्‍द नहीं किया ? यह कहा जाय । तापस के ऐसा कह चुकने पर चिड़ाने कहा कि आप क्रोध न करें इससे आपकी सज्‍जनता नष्‍ट होती है ॥73- 76॥</p><br><p>	क्‍या थोड़ी सी जामिन की छाँच से दूध नष्‍ट नहीं हो जाता? यद्यपि आप चिरकाल से घोर तपश्‍चरण कर रहे हैं तो भी आपकी दुर्गति का कारण क्‍या है ? सो सुनिये ॥77॥</p><br><p>	आप जो कुमार काल से ही ब्रह्मचर्य का पालन कर रहे हैं वह संतान का नाश करने के लिए हैं। संतान का घात करने वाले पुरूष की नरक के सिवाय दूसरी कौन-सी गति हो सकती है ? ॥78॥</p><br><p>	अरे ‘पुत्र रहित मनुष्‍य की कोई गति नहीं होती’ यह आर्षवाक्‍य-वेदवाक्‍य क्‍या आपने नहीं सुना ? यदि सुना है तो फिर बिना विचार किये ही क्‍यों इस तरह दुर्बुद्धि होकर क्‍लेश उठा रहे हैं ? ॥79॥</p><br><p>	उसके मन्‍द वचन सुनकर उस तापसने उसका वैसा ही निश्‍चय कर लिया सो ठीक ही है क्‍योंकि स्‍त्रीजनों में आसक्‍त रहने वाले मनुष्‍यों के अज्ञान तपकी यही भूमिका है ॥80॥</p><br><p>	‘ये दोनों पक्षी मेरा उपकार करने वाले हैं’ ऐसा समझकर उसने दोनों पक्षियों को छोड दिया । इस प्रकार उन दोनों देवों के द्वारा ठगाया हुआ दुर्बुद्धि तापस कन्‍याकुब्‍ज नगर के राजा पारतकी ओर चला । वह मानो इस बात की घोषणा ही करता जाता था कि अज्ञान पूर्ण वैराग्‍य स्थिर नहीं रहता । वहाँ अपने मामा पारत को देखकर उस निर्लज्‍जने अपने आकार मात्र से ही यह प्रकट कर दिया कि मैं यहाँ कन्‍या के लिए ही आया हूँ । राजा पारत ने उसकी परीक्षा के लिए दो आसन रक्‍खे  - एक रागरहित और दूसरा रागसहित । दोनों आसानों को देखकर वह रागसहित आसन पर बैठ गया ॥81– 83॥</p><br><p>	उसने अपने आने का वृत्‍तरन्‍त राजा के लिए बतलाया । उसे सुनकर राजा पारत बडे खेद से कहने लगा कि इस अज्ञान को धिक्‍कार हो, धिक्‍कार हो ॥84॥</p><br><p>	फिर राजा ने कहा कि मेरे सौ पुत्रियाँ हैं इनमें से जो तुझे चाहेगी वह तेरी हो जायगी । राजा के ऐसा कहने पर जमदग्नि कन्‍याओं के पास गया । उनमें से जो तुझे चाहेगी वह तेरी हो जायगी । राजा के ऐसा कहने पर जमदग्नि को अधजला मुर्दा मानकर ग्‍लानि से भाग गईं और कितनी ही भय से पीडित होकर चली गईं ॥85– 86॥</p><br><p>	लज्‍जा से पीडित हुआ वह मूर्ख तापस उन सब कन्‍याओं को छोडकर धूलिमें खेलनेवाली एक छोटी – सी लडकी ने कहा कि हाँ चाहती हूँ । तापसने जाकर राजा से कहा कि‍यह लडकी मुझे चाहती है । इस प्रकार वह लडकी को लेकर वनकी ओर चला गया । पद – पद पर लोग उसकी निन्‍दा करते थे, वह अत्‍यन्‍त दीन तथा मूर्ख था ॥87-89॥</p><br><p>	जमदग्नि ने उस लडकी का रेणुकी नाम रखकर उसके साथ विवाह कर लिया । उसी समय से ऐसी प्रवृत्ति – स्त्रियों के साथ तपश्‍चरण करना ही धर्म है यह कहावत प्रसिद्ध हुई है ॥90॥</p><br><p>	जमदग्नि ने उस लडकी का रेणुकी नाम रखकर उसके साथ विवाह कर लिया । उसी समय से ऐसी प्रवृत्ति – स्त्रियों के साथ तपश्‍चरण करना ही धर्म है यह कहावत प्रसिद्ध हुई है ॥91- 92॥</p><br><p>	इस प्रकार उन दोनों का काल सुख से बीत रहा था । एक दिन अरिन्‍जय नाम के मुनि जो रेणुकी के बड़े भाई थे उसे देखने की इच्‍छा से उसके घर आये ॥93॥</p><br><p>	रेणुकी ने विनयपूर्वक मुनि के दर्शन किये । तदनन्‍तर पति से प्रेरणा पाकर उसने मुनि से पूछा कि हे पूज्‍य ! मेरे विवाह के समय आपने मेरे लिए क्‍या धन दिया था ? ॥94॥</p><br><p>	सो कहो, रेणुकी के ऐसा कहने पर मुनि ने कहा कि उस समय मैंने कुछ भी नहीं दिया था । हे भद्रे ! अब ऐसा धन देता हूँ जो कि तीनों लोकों में दुर्लभ है । तू उसे ग्रहण कर । उस धन के द्वारा तू सुखों की परम्‍परा प्राप्‍त करेगी । यह कहकर उन्‍होंने व्रत से संयुक्‍त तथा शील की माला उज्‍ज्‍वल सम्‍यक्‍त्‍वरूपी धन प्रदान किया और काललब्धि के समान उनके वचनों से प्रेरित हुई रेणुकी ने कहा कि मैंनेआपका दिया सम्‍यग्‍दर्शन रूपी धन ग्रहण किया । मुनिराज इस बात सेबहुत हीसंतुष्‍ट हुए । उन्‍होंने मनोवांछित पदार्थ देने वाली कामधेनु नाम की विद्या और मन्‍त्र सहित एक फरशा भी उसके लिए प्रदान किया ॥95- 98॥</p><br><p>	किसी दूसरे दिन पुत्र कृतवीर के साथ उसका पिता सहस्‍त्रबाहु उस तपोवन में आया । भाई होने के कारण जमदग्निने सहस्‍त्रबाहु से कहा कि भोजन करके जाना चाहिये । यह कह जमदग्नि ने उसे भोजन कराया । कृतवीर ने अपनी माँ की छोटी बहिन रेणुकी से पूछा कि भोजन में ऐसी सामग्री तो राजाओं के घर भी नहीं होती फिर तपोवन में रहने वाले आप लोगों के लिए यह सामग्री कैसे प्राप्‍त होती है ? उत्‍तर में रेणुकी ने कामधेनु विद्या की प्राप्ति आदि का सब समाचार सुना दिया । मोह के उदय से आविष्‍ट हुए उस अकृतज्ञ कृतवीर ने रेणुकी से वह कामधेनु विद्या माँगी । रेणुकी ने कहा कि हे तात ! यह कामधेनु तुम्‍हारे वर्णाश्रमों के गुरू जमदग्निकी होमधेनु है अत: तुम्‍हारी यह याचना उचित नहीं है । रेणुकी के इतना कहते ही उसे क्रोध आ गया । वह क्रोध के वेग से कहने लगा कि संसार में जो भी श्रेष्‍ठ धन होता है वह राजाओं के योग्‍य होता है । कन्‍द मूल तथा फल खानेवाले लोगों के द्वारा ऐसी कामधेनु भोगने योग्‍य नहीं हो सक्‍ती ॥99-104॥</p><br><p>	ऐसा कह कर वह कामधेनु को जबरदस्‍ती लेकर जाने लगा तब जमदग्नि ऋषि रोकने के लिए उसके सामने खड़े हो गये । कुमार्गगामी राजा कृतवीर जमदग्नि को मारकर तथा अपना मार्ग उल्‍लंघकर नगर की ओर चला गया । इधर कृशोदरी रेणुकी पति की मुत्‍यु से रोने लगी । तदनन्‍तर उसके दोनों पुत्र जब फूल, कन्‍द, मूल तथा फल आदि लेकर वन से लौटे तो यह सब देख आश्‍चर्य से पूछने लगे कि यह क्‍या है ? ॥105-106॥</p><br><p>	सब बात को ठीक-ठीक समझ कर उन्‍हें क्रोध आ गया । स्‍वाभाविक पराक्रम को धारण करने वाले दोनों भाइयों ने पहले तो शोक से भरी हुई माता को युक्तिपूर्ण वचनों से संतुष्‍ट किया फिर तीक्ष्‍ण फरशा को ध्‍वजा बनाने वाले, यमतुल्‍य दोनों भाइयों ने परस्‍पर कहा कि गाय के ग्रहण में यदि मरण भी हो जाय तो वह पुण्‍य का कारण है ऐसा शास्‍त्रों में सुना जाता है अथवा यह बात रहने दो, पिता के मरण को कौन सह लेगा ? ऐसा कहकर दोनों ही भाई चल पड़े । स्‍नेह से भरे हुए समस्‍त मुनिकुमार उनके साथ गये ॥107-110॥</p><br><p>	राजा सहस्‍त्रबाहु और कृतवीर जिस मार्ग से गये थे उसी मार्ग पर चलकर वे अयोध्‍या नगर के समीप पहुँच गये । वहाँ कृतवीर के साथ संग्राम कर उन्‍होंने राजा सहस्‍त्रबाहु को मार डाला और सायंकाल के समय नगर में प्रवेश किया सो ठीक ही है क्‍योंकि जो अकार्य में प्रवृति करते हैं उनके लिए हलाहल विष के समान भयंकर पापों के परिपाक असह्य दु:खों की परम्‍परा रूप फल शीघ्र ही प्रदान करते हैं । इधर रानी चित्रमती के बड़े भाई शाण्डिल्‍य नामक तापस को इस बात का पता चला कि परशुराम, स‍हस्‍त्रबाहु की समस्‍त सन्‍तान को नष्‍ट करने के लिए उत्‍सुक है और रानी चित्रमती, निदानरूपी विष से दूषित तप के कारण महाशुक्र स्‍वर्ग में उत्‍पन्‍न हुए राजा भूपाल के जीव स्‍वरूप देव के द्वारा गर्भवती हुई है अर्थात् उक्‍त देव रानी चित्रमती के गर्भ में आया है । ज्‍यों ही शाण्डिल्‍य को इस बात का पता चला त्‍यों ही वह बहिन चित्रमती को लेकर अज्ञात रूप से चल पड़ा और सुबन्‍धु नामक निर्ग्रन्‍थ मुनि के पास जाकर उसने सब समाचार कह सुनाये । ‘हे आर्य ! मेरे मठ में कोई नहीं है इसलिएमैं वहाँ जाकर वापिस आऊंगा । जब तक मैं वापिस आऊं तब तक यह देवी यहाँ रहेगी’ यह कहकर वह चित्रमती को सुबन्‍धु मुनि के पास छोड़कर अन्‍यत्र चला गया ॥111-117॥</p><br><p>	इधर रानी चित्रमती ने पुत्र उत्‍पन्‍न किया। यह बालक भरतक्षेत्र का भावी चक्रवर्ती है यह विचारकर वन-देवताओं ने उसे शीघ्र ही उठा लिया । इस प्रकार वन-देवियाँ जिसकी रक्षा करती हैं ऐसा वह बालक धीरे-धीरे बढ़ने लगा ॥118-119॥</p><br><p>	तदनन्‍तर बड़ा भाई शाण्डिल्‍य नाम का तापस आकर उस चित्रमती को अपने घर ले गया । वह बालक पृथिवी को छूकर उत्‍पन्‍न हुआ था इसलिये शाण्डिल्‍य ने बड़ा भारी उत्‍सव कर प्रेम के साथ उसका सुभौम नाम रक्‍खा ॥120-125॥</p><br><p>	वहाँ पर वह उपदेश के अनुसार निरन्‍तर प्रयोग सहित समस्‍त शास्‍त्रों का अभ्‍यास करता हुआ गुप्‍तरूप से बढने लगा ॥126॥</p><br><p>	इधर जिनका उग्र पराक्रम बढ रहा है ऐसे रेगुकी के दोनों पुत्रों ने इक्‍कीस वार क्षत्रिय वंश को निर्मूल नष्‍ट किया ॥127॥</p><br><p>	पिता के मारे जाने से जिन्‍होंने वैर बाँध लिया है ऐसे उन दोनों भाइयों ने अपने हाथ से मारे हुए समस्‍त राजाओं के शिरों को एकत्र रखने की इच्‍छा से पत्‍थर के खम्‍भों में संगृ‍हीतकर रक्‍खा था॥128॥ </p><br><p>	इस तरह दोनों भाई मिलकर समस्‍त पृथिवी की राज्‍य लक्ष्‍मी का अच्‍छी तरह उपभोग कराते थे । किसी एक दिन निमित्‍तकुशल नाम के निमित्‍तज्ञानी ने फरशाके स्‍वामी राजा इन्‍द्रराम से कहा कि आपका शत्रु उत्‍पन्‍न हो गया है इसका प्रतिकार कीजिये । इसका विश्‍वास कैसे हो ? यदि आप यह जानना चाहते हैं तो मैं कहता हूं । मारे हुए राजाओं के जो दांत आपने इकट्ठे किये हैं वे जिसके लिए भोजन रूप परिणत हो जावेंगे वही तुम्‍हारा शत्रु होगा ॥129–131॥</p><br><p>	निमित्‍त ज्ञानी का कहा हुआ सुनकर परशुराम ने उसका चित्‍त में विचार किया और उत्‍तम भोजन करानेवाली दानशाला खुलवाई ॥132॥</p><br><p>	साथ में यह घोषणा करा दी कि जो भोजनाभिलाषी यहाँ आवें उन्‍हें पात्र में रक्‍खे हुए दाँत दिखलाकर भोजन कराया जावे । इस प्रकार शत्रु की परीक्षा के लिए वह प्रतिदिन अपने निरोगियों – नौकरों के द्वारा अनेक पुरूषों को भोजन कराने लगा ॥133–134॥</p><br><p>	इधर सुभौमने अपनी माता से अपने पिता के मरने का समाचार जान लिया, वास्‍तव में उसका चक्रवर्तीपना प्राप्‍त होने का समय आ चुका था, अतिशय निमित्‍तज्ञानी सुबन्‍धु मुनि के कहे अनुसार उसे अपने गुप्‍त रहने का भी सब समाचार विदित हो गया अत: वह परिव्राजकका वेष रखकर अपने रहस्‍य को समझने वाले राजपुत्रों के समूह के साथ अयोध्‍या नगर की ओर चल पडा सो ठीक ही है क्‍योंकिे कल्‍याणकारी दैव भाग्‍यकारी दैव भाग्‍यशाली पुरूषों को समय पर प्रेरणा दे ही देता है ॥135–137॥</p><br><p>	उस समय अयोध्‍या नगर में रहने वाले देवता बडे जोर से रोने लगे, पृथिवी काँप उठी ओर दिन में तारे आदि दिखने लगे ॥138॥</p><br><p>	सुभौम कुमार भोजन करने के लिए जब परशुराम की दानशाला में पहुँचे तो वहां के कर्मचारियों ने बुलाकर उन्‍हें उच्‍च आसनपर बैठाया और मारे हुए राजाओं के संचित दाँत दिखलाये परन्‍तु सुभौम के प्रभाव से वे सब दाँ शालि चावलों के भातरूपी हो गये । यह सब देखकर वहां के परिचारकों ने राजा के लिए इसकी सूचना दी । राजा ने  भी ‘उसे पकडकर लाया जावे’ यह कहकर मजबूत नौकरों को भेजा । अत्‍यन्‍त क्रूर प्रकृतिवाले भृत्‍यों ने सुभौम के पास जाकर कहा कि तुम्‍हें राजा ने बुलाया है अत: शीघ्र चलो । सुभौमने उत्‍तर दिया कि मैं तुम लोगों के समान इससे नौकरी नहीं लेता फिर इसके पास क्‍यों जाऊँ ? तुम लोग जाओ’ ऐसा कहकर उसने उनकी  तर्जना की, उसके प्रभाव से वे सब नौकर भयरूपी ज्‍वर से ग्रस्‍त हो गये और सब यथास्‍थान चले गये ॥139–143॥</p><br><p>	यह सुनकर परशुराम बहुत कुपित हुआ । वह युद्ध के सब साधन तैयार कर आ गया । उसे आया देख सुभौम भी उसके सामने गया ॥144॥</p><br><p>	परशुराम ने उसके साथ युद्ध करने के लिए अपनी सेना को आज्ञा दी । परन्‍तु भरतक्षेत्र के अधिपति जिस ब्‍यन्‍तरदेव ने जन्‍म से लेकर सुभौमकुमार की रक्षा की थी उसने उस समय भी उसकी रक्षा की अत: परशुराम की सेना उसके सामने नहीं ठहर सकी । यह देखकर परशुराम ने सुभौम की ओर स्‍वयं अपना हाथी बढाया परन्‍तु उसी समय सुभौम के भी एक गन्‍धराज – मदोन्‍मत्‍त हाथी प्रकट हो गया । यही नहीं, एक हजार देव जिसकी रक्षा करते हैं और जो चक्रवर्तीपना का साधन है ऐसा देवोपनीत चक्ररत्‍न भी पास ही प्रकट हो गया सो ठीक ही है क्‍योंकि भाग्‍य के सन्‍मुख रहते हुए क्‍या नहीं होता ? जिस प्रकार पूर्वाचल पर सूर्य आरूढ होता है उसी प्रकार उस गजेन्‍द्र पर आरूढ होकर सुभौमकुमार निकला । वह हजार आरे वाले चक्ररत्‍न को हाथ में लेकर बहुत ही अधिक सुशोभित हो रहा था । उसे देखकर परशुराम बहुत ही कुपित हुआ और सुभौम को मारने के लिए सामने आया ॥145–149॥</p><br><p>	सुभौम कुमार ने भी चक्र – द्वारा उसे परलोक भेज दिया – मार डाला तथा बाकी बची हुई सेना के लिए उसी समय अभय घोषणा कर दी ॥150॥</p><br><p>	श्री अरनाथ तीर्थंकर के बाद दो सौ करोड बत्‍तीस वर्ष व्‍यतीत हो जानेपर सुभौत चक्रवर्ती  उत्‍पन्‍न हुआ था ॥151॥</p><br><p>वह लक्ष्‍मीमान् था, इक्ष्‍वाकु वंश का सिंह था – शिरोमणि था, अत्‍यन्‍त स्‍पष्‍ट दिखने वाले चक्र आदि शुभ लक्षणों से सुशोभित था ॥152–153॥</p><br><p>	तदनन्‍तर बाकी के रत्‍न तथा नौ निधियाँ भी प्रकट हो गईं इस प्रकार छह खण्‍डका आधिपत्‍य पाकर वह चक्रवर्ती के रूप में प्रकट हुआ ॥154॥</p><br><p>	जिस प्रकार इन्‍द्र स्‍वर्ग में निरन्‍तर दिव्‍य भोगों का उपभोग करता रहता है उसी प्रकार सुभौम चक्रवर्ती भी चक्रवर्ती पद में प्राप्‍त होने योग्‍य दश प्रकार के भोगों का चिरकाल तक उपभोग करता रहा ॥155॥</p><br><p>	सुभौम का एक अमृतरसायन नाम का हितैषी रसोइया था उसने किसी दिन बडी प्रसन्‍नता से उसके लिए रसायना नाम की कढी परोसी ॥156॥</p><br><p>	सुभौमने उस कढी के गुणों का विचार तो नहीं किया, सिर्फ उसका नाम सुनने मात्र से वह कुपित हो गया । इसी के बीच इस रसोइया के शत्रु ने राजा को उल्‍टी प्रेरणा दी जिससे क्रोधवश उसने उस रसोइया को दण्डित किया । इतना अधिक दण्डित किया कि वह रसोइया उस दण्‍ड से म्र‍ियमाण हो गया । उसने अत्‍यन्‍त क्रुद्ध होकर निदान किया कि मैं इस राजा को अवश्‍य मारूँगा । थोडे से पुण्‍य के कारण वह मरकर ज्‍योतिर्लोकमें विभंगावधिज्ञानरूपी नेत्रों को धारण करने वाला देव हुआ । पूर्व वैरका स्‍मरण कर वह क्रोधवश राजा को मारने की इच्‍छा करने लगा ॥157–159॥</p><br><p>	उसने देखा कि यह राजा जिह्लाका लोभी है अत: वह एक व्‍यापारी का वेष रख मीठे – मीठे फल देकर प्रतिदिन राजाकी सेवा करने लगा ॥160॥</p><br><p>	किसी एक दिन उस देवने कहा कि महाराज ! वे फल तो अब समाप्‍त हो गये । राजा ने कहा कि यदि समापत हो गये तो फिर से जाकर उन्‍हीं फलों को ले आओ ॥161॥</p><br><p>	उत्‍तर में देवने कहा कि वे फल नहीं लाये जा सकते । पहले तो मैंने उस वनकी स्‍वामिनी देवीकी आराधना कर कुछ फल प्राप्‍त कर लिये थे ॥162॥</p><br><p>	यदि आपकी उन फलों में आसक्ति है – आप उन्‍हें अधिक पसन्‍द करते हैं तो आप मेरे साथ वहाँ स्‍वयं चलिये और इच्‍छानुसार उन फलों को खाइये ॥163॥</p><br><p>	राजा ने उसके मायापूर्ण वचनों का विश्‍वास कर उसके साथ जाना स्‍वीकृत कर लिया सो ठीक ही है क्‍योंकि जिनका पुण्‍य क्षीण हो जाता है उनकी विचार – शक्‍ति नष्‍ट हो जाती है ॥164॥</p><br><p>	यद्यपि मन्‍त्रियों ने उस राजा को रोका था कि आप मत्‍स्‍य की तरह रसना इन्‍द्रिय के लोभी हो यह राज्‍य छोड कर क्‍यों नष्‍ट होते हो तथापि उस मूर्ख ने एक न मानी । वह उनके वचन उल्‍लंघन कर जहाज द्वारा समुद्र में जा घुसा । उसी समय उसके घर से जिनमें प्रत्‍येक की एक-एक हजार यक्ष रक्षा करते थे ऐसे समस्‍त रत्‍न निधियों के साथ-साथ घर से निकल गये । यह जानकर वैश्‍यका वेष रखने वाला शत्रु भूतदेव अपने शत्रु राजा को समुद्र के बीच में ले गया ॥165-167॥</p><br><p>	वहाँ ले जाकर उस दुष्‍ट ने पहले जन्‍म का अपना रसोइया का रूप प्रकट कर दिखाया और अनेक दुर्वचन कह कर पूर्वबद्ध वैर के संस्‍कार से उसे विचित्र रीति से मार डाला ॥168॥	</p><br><p>	सुभौम चक्रवर्ती भी अन्तिम समय रौद्रध्‍यान से मर कर नरकगति में उत्‍पन्‍न हुआ सो ठीक ही है क्‍योंकि दुर्बुद्धि से क्‍या नहीं होता है ? ॥169॥</p><br><p>	सहस्‍त्रबाहु लोभ करने से अपने पुत्र के साथ-साथ तिर्यन्‍च गति में गया और हिंसा में तत्‍पर रहने वाले जमदग्नि ऋषि के दोनों पुत्र अधोगति-नरकगति में उत्‍पन्‍न हुए ॥170॥</p><br><p>	इसीलिए बुद्धिमान् लोग इन राग-द्वेष दोनों को छोड़ देते हैं क्‍योंकि इनके त्‍याग से ही विद्वान् पुरूष वर्तमान में परमपद प्राप्‍त करते हैं, भूतकाल में प्राप्‍त करते थे और आगामी काल में प्राप्‍त करेंगे ॥171॥</p><br><p>	देखो, आठवाँ चक्रवर्ती सुभौम यद्यपि सिंह के समान एक था-अकेला ही था तथापि वह समस्‍त पृथिवी का स्‍वामी हुआ । उसने अपने पिता का वध करने वाले जमदग्नि के दोनों पुत्रों को मारकर अपनी कीर्ति से समस्‍त दिशाएँ उज्‍ज्‍वल कर दी थीं किन्‍तु स्‍वयं दुर्नीति के वश पड़कर नरक में उत्‍पन्‍न हुआ था ॥172॥</p><br><p>	सुभौम चक्रवर्ती का जीव पहले तो भूपाल नाम का राजा हुआ फिर असह्य तप-तपकर महाशुक्र स्‍वर्ग में सोलह सागर की आयुवाला देव हुआ । वहाँ से च्‍युत होकर परशुराम को मारने वाला सुभौम नाम का सकल चक्रवर्ती हुआ और अन्‍त में नरक का अधिपति हुआ ॥173॥</p><br><p>	अथानन्‍तर इन्‍हीं के समय नन्दिषेण बलभद्र और पुण्‍डरीक नारायण ये दोनों ही राजपुत्र हुए हैं । इनमें से पुण्‍डरीक का जीव तीसरे भव में सुकेतुके आश्रय से शल्‍य सहित तप कर आयु के अन्‍त में पहले स्‍वर्ग में देव हुआ था, वहाँ से च्‍युत होकर सुभौम चक्रवर्ती के बाद छह सौ करोड़ वर्ष बीत जाने  पर इसी भरत क्षेत्र सम्‍बन्‍धी चक्रपुर नगर के स्‍वामी इक्ष्‍वाकुवंशी राजा वरसेन की लक्ष्‍मीमती रानी से पुण्‍डरीक नाम का पुत्र हुआ था तथा इन्‍हीं राजा की दूसरी रानी वैजयन्‍ती से नन्दिषेण नाम का बलभद्र उत्‍पन्‍न हुआ था । उन दोनों की आयु छप्‍पन हजार वर्ष की थी, शरीर छब्‍बीस धनुष ऊँचा था, दोनों की आयु नियत थी और अपने तप से सन्चित हुए पुण्‍य के कारण उन दोनों की आयु का काल सुख से व्‍यतीत हो रहा था ॥174-178॥</p><br><p>	किसी एक दिन इन्‍द्रपुर के राजा उपेन्‍द्रसेन ने अपनी पद्यावती नाम की पुत्री पुण्‍डरीक के लिए प्रदान की ॥179॥</p><br><p>	अथानन्‍तर पहले भव में जो सुकेतु नाम का राजा था वह अत्‍यन्‍त अ‍हंकारी दुराचारी और पुण्‍डरीक का शत्रु था । वह अपने द्वारा उपार्जित कर्मो के अनुसार अनेक भवों में घूमता रहा । अन्‍त में उसने क्रम-क्रम से कुछ पुण्‍य का सन्‍चय किया था उसके अनुरोध से वह पृथिवी को वश करने वाला चक्रपुर का निशुम्‍भ नाम का अधिपति हुआ । उसकी आभा ग्रीष्‍म ऋतु के सूर्य के मण्‍डल के समान थी । वह इतना तेजस्‍वी था कि दूसरे के तेज को बिलकुल ही सहन नहीं करता था । जब उसने पुण्‍डरीक और पद्यावती के विवाह का समाचार सुना तो वह बहुत ही कुपित हुआ । उसने सब सेना तैयार कर ली, वह शत्रुओं को मारने वाला था, नारकियों से भी कहीं अधिक निर्दय था और अखण्‍ड पराक्रमी था । पुण्‍डरीक को मारने की इच्‍छा से वह चल पड़ा । जिसका तेज निरन्‍तर बढ़ रहा है ऐसे पुण्‍डरीक के साथ उस निशुम्‍भ ने चिरकाल तक बहुत प्रकार का युद्ध किया और अन्‍त में उसके चक्ररूपी वज्र के घात से निष्‍प्राण होकर वह अधोगति में गया-नरक में जाकर उत्‍पन्‍न हुआ ॥180-184॥</p><br><p>	सूर्य चन्‍द्रमा के समान अथवा मिले हुए दो लोकपालों के समान वे दोनों अपनी प्रभा से दिड़्मण्‍डल को व्‍याप्‍त करते हुए चिरकाल तक पृथिवी का पालन करते रहे ॥185॥</p><br><p>	वे दोनों ही भाई बिना बाँटी हुई लक्ष्‍मी का उपभोग करते थे, परस्‍पर में परम प्रीति को प्राप्‍त थे और ऐसे जान पड़ते थे मानो किसी एक मनोहर विषय को देखते हुए अलग-अलग रहने वाले दो नेत्र ही हों ॥186॥</p><br><p>	उन दोनों की राज्‍य से उत्‍पन्‍न हुई तृप्ति, तीन भव से चले आये पारस्‍परिक प्रेम से उत्‍पन्‍न होने वाली तृप्ति के एक अंश को भी नहीं प्राप्‍त कर सकीं थी । भावार्थ – उन दोनों का पारस्‍परिक प्रेम राज्‍य-प्रेम से कहीं अधिक था ॥187॥</p><br><p>	पुण्‍डरीक ने चिरकाल तक भोग भोगे और उनमें अत्‍यन्‍त आसक्ति के कारण नरक की भयंकर आयु का बन्‍ध कर लिया। वह बहुत आरम्‍भ और परिग्रह का धारक था, अन्‍त में रौद्र ध्‍यान के कारण उसकी मिथ्‍यात्‍व रूप भावना भी जागृत हो उठी जिससे मर कर वह पापोदय से तम:प्रभा नामक छठवें नरक में प्रविष्‍ट हुआ ॥188-189॥</p><br><p>उसके वियोग से नन्दिषेण बलभद्र को बहुत ही वैराग्‍य उत्‍पन्‍न हुआ उससे प्रेरित हो उसने शिवघोष नामक मुनिराज के पास जाकर संयम धारण कर लिया ॥190॥</p><br><p>	उसने निर्द्वन्‍द्व होकर बाह्य और आभ्‍यन्‍तर दोनों प्रकार का शुद्ध तपश्‍चरण किया और कर्मों की मूलोत्‍तर प्रकृतियों का नाश कर मोक्ष प्राप्‍त किया ॥191॥</p><br><p>	ये दोनों ही तीसरे भवमें राजपुत्र थे, फिर पहले स्‍वर्ग में देव हुए, तदनन्‍तर एक तो नन्दिषेण बलभद्र हुआ और दूसरा निशुम्‍भ प्रतिनारायण का शत्रु पुण्‍डरीक हुआ । यह तीन खण्‍ड के राजाओं – नारायणों में छटवाँ नारायण था ॥192॥</p><br></div><hr class=type_7>
<div class=gatha>पर्व - 66</div>
<div class=arth><b><font color=darkmagenta>अन्वयार्थ : </font></b><p>	जिस प्रकार सिंह किसी हाथी को जीतता है उसी प्रकार जिन्‍होंने अनिष्‍ट करने वाले मोहरूपी मल्‍ल को अमल्‍ल की तरह जीत लिया वे मल्लिनाथ भगवान् हम सबके शल्‍यको हरण करने वाले हों ॥1॥</p><br><p>	जम्‍बूद्वीप में मेरूपर्वत से पूर्व की ओर कच्‍छकावती नाम के देश में एक वीतशोक नाम का नगर है उसमें वैश्रवण नाम का उच्‍च कुलीन राजा राज्‍य करता था । जिस प्रकार कुम्‍भकार के हाथ में लगी हुई मिट्टी उसके वश रहती है उसी प्रकार बडे – बडे गुणों से शोभायमान उस राजा की समस्‍त पृथिवी उसके वश रहती थी ॥2–3॥</p><br><p>	प्रजा का कल्‍याण करने वाले उस राजा से प्रजा का सबसे बडा योग यह होता था कि वह खजाना किला तथा सेना आदि के द्वारा उसका उपभोग करता था ॥4॥</p><br><p>	वह किसी महाभय के समय प्रजाकी रक्षा करने के लिए धनका संचय करता था और उस प्रजाको सन्‍मार्ग में चलाने के लिए उसे दण्‍ड देता था ॥5॥</p><br><p>	इस प्रकार बढते हुए पुण्‍य के प्रभाव से प्राप्‍त हुई लक्ष्‍मी का वह नव विवाहिता स्‍त्री के समान बडे हर्ष से चिरकाल तक उपभोग करता रहा ॥6॥</p><br><p>	किसी एक दिन उदार बुद्धिवाला वह राजा वर्षा के प्रारम्‍भ में बढती हुई वनावली को देखने के लिए नगर के बाहर गया ॥7॥</p><br><p>	वहाँ जिस प्रकार कोई बडा राजा अपनी शाखओं और उपशाखाओं को फैलाकर तथा पृथिवी को व्‍याप्‍तकर रहता है और अनेक द्विज – ब्राह्मण उसकी सेवा करते हैं उसी प्रकार एक वटका वृक्ष अपनी शाखाओं और उपशाखाओं को फैलाकर तथा पृथिवी को व्‍याप्‍तकर खडा था एवं अनेक द्विज – पक्षीगण उसकी सेवा करते थे ॥8॥</p><br><p>	उस वटवृक्ष को देखकर राजा समीपवर्ती लोगों से कहने लगा कि देखो देखो, इसका विस्‍तार तो देखो । यह ऊँचाई और बद्धमूलता को धारण करता हुआ ऐसा जान पड़ता है मानो हमारा अनुकरण ही कर रहा हो ॥9॥</p><br><p>	इस प्रकार समीपवर्ती प्रिय मनुष्‍यों को आश्‍चर्य के साथ दिखलाता हुआ वह राजा दूसरे वन में चला गया और घूमकर फिर से उसी मार्ग से वापिस आया ॥10॥</p><br><p>	लौट कर उसने देखा कि वह वटवृक्ष वज्र गिरने के कारण जड़ तक भस्‍म हो गया है । उसे देख कर वह विचार करने लगा कि इस संसार में मजबूत जड़ किसकी है ? विस्‍तार किसका है ? और ऊँचाई किसकी है ? जब इस बद्धमूल, विस्‍तृत और उन्‍नत वट वृक्ष की ऐसी दशा हो गई तब दूसरे का क्‍या विचार हो सकता है ? ऐसा विचार करता हुआ वह संसार की स्थिति से भयभीत हो गया । उसने अपना राज्‍य पुत्र के लिए दे दिया और श्रीनाग नामक पर्वत पर विराजमान श्रीनाग नामक मुनिराज के पास जाकर उनके धर्मरूपी रसायन का पान किया ॥11-13॥</p><br><p>	अनेक राजाओं के साथ श्रेष्‍ठ तप धारण कर लिया, यथाविधि बुद्धिपूर्वक ग्‍यारह अंगों का अध्‍ययन किया, सोलह कारण भावनाओं का चिन्‍तवन कर तीर्थकर नाम कर्म का बन्‍ध किया, चिरकाल तक तपस्‍या की और अन्‍त में समस्‍त परिग्रह का त्‍याग कर अनुत्‍तर विमानों में से अपराजित नामक विमान में देव पद प्राप्‍त किया । वहाँ उस कुशल अ‍हमिन्‍द्र की तैंतीस सागर की स्थिति थी, एक हाथ ऊँचा शरीर था, साढ़े सोलह माह बीत जाने पर वह एक बार थोड़ी-सी श्‍वास ग्रहण करता था, तैंतीस हजार वर्ष बीत जाने पर एक बार मानसिक आहार ग्रहण करता था, इसका काम-भोग प्रवीचार से रहित था, लोकनाडी पर्यन्‍त उसके अवधिज्ञान का विषय था और उतनी ही दूर तक उसकी दीप्ति, शक्ति, तथा विक्रिया ऋद्धि थी । इस प्रकार भोगोपभोग करते हुए उस अहमिन्‍द्र की आयु जब छह माह की शेष रह गई और वह पृथिवी पर आने के लिए सन्‍मुख हुआ तब इसी भरत क्षेत्र के बंग देश में मिथिला नगरी का स्‍वामी इक्ष्‍वाकुवंशी, काश्‍यपगोत्री, कुम्‍भ नाम का राजा राज्‍य करता था ॥14-20॥</p><br><p>	उसकी प्रजावती नाम की रानी थी जो देसरी लक्ष्‍मी के समान जान पड़ती थी। देवों ने उसका रत्‍नवृष्टि आदि अचिन्‍त्‍य वैभव प्रकट किया था ॥21॥</p><br><p>	उसके चैत्रशुक्‍ल प्रतिपदा के दिन प्रात:काल के समय अश्विनी नक्षत्र में इष्‍ट फल को सूचित करने वाले सोलह स्‍वप्‍न देखे ॥22॥</p><br><p>	उसी समय मंगल पढ़ने वाले उच्‍च स्‍वर से मंगल पढ़ने लगे और अप्‍ल निद्रा का विघात करने वाली प्रात:काल की भेरी बज उठी ॥23॥</p><br><p>	प्रजावती रानी ने जागकर बड़े सन्‍तोष से स्‍नान किया, मंगलवेष धारण किया, और चन्‍द्रमा की रेखा जिस प्रकार चन्‍द्रमा के पास पहुँचती है उसी प्रकार वह अपने पति के पास पहुँची ॥24॥</p><br><p>	वह अपने तेज से सभारूपी कुमुदिनी को विकसित कर रही थी । राजा ने उसे आती हुई देख आसन आदि देकर आनन्दित किया ॥25॥</p><br><p>	तदनन्‍तर अर्धासन पर बैठी हुई रानी ने वे सब स्‍वप्‍न प‍ति के लिए निवेदन किये – कह सुनाये क्‍योंकि वह उनसे उन स्‍वप्‍नों का सुखदायी फल सुनना चाहती थी ॥26॥</p><br><p>	राजा ने भी क्रम-क्रम से उन स्‍वप्‍नों का पृथक्-पृथक् फल कहकर बतलाया कि चूँकि तूने मुख में प्रवेश करता हुआ एक हाथी देखा है अत: अहमिन्‍द्र तेरे गर्भ में आया है । इधर यह कहकर राजा, रानी को अत्‍यन्‍त हर्षित कर रहा था उधर उसके वचनों को सत्‍य करते हुए इन्‍द्र सब ओर से आकर उन दोनों का स्‍वर्गावतरण-गर्भकल्‍याणक का उत्‍सव करने लगे । भगवान् के माता-पिता अनेक कल्‍याणों से युक्‍त थे, उनकी अर्चा कर देव लोग बड़े सन्‍तोष से अपने-अपने स्‍थानों पर चले गये ॥27-29॥</p><br><p>	माता का उदर जिन-बालक को धारण कर बिना किसी बाधा के ऐसा सुशोभित हो रहा था मानो जिसमें चन्‍द्रमा का पूर्ण प्रतिबिम्‍ब पड़ रहा है ऐसा दर्पण का तल ही हो ॥30॥</p><br><p>	सुख से नौ मास व्‍यतीत होने पर रानी प्रजावती ने मगसिर सुदी एकादशी के दिन अश्विनी नक्षत्र में उस देव को जन्‍म दिया जो कि पूर्ण चन्‍द्रमा के समान देदीप्‍यमान था, जिसके समस्‍त अवयव अच्‍छी तरह विभक्‍त थे, जो समस्‍त लक्षणों से युक्‍त था और तीन ज्ञानरूपी नेत्रों को धारण करने वाला था ॥31-32॥</p><br><p>	उसी समय हर्ष से भरे हुए समस्‍त देव आ पहुँचे और प्रात:काल के सूर्य के समान तेज के पिण्‍ड स्‍वरूप उस बालक को लेकर पर्वतराज सुमेरू पर्वत पर गये । वहाँ उन्‍होंने जिन-बालक का विराजमान कर क्षीरसागर के दुग्‍ध रूप जल से उनका अभिषेक किया, उत्‍तम आभूषण पहिनाये और मल्लिनाथ नाम रखकर जोर से स्‍तवन किया॥33-34॥</p><br><p>	वे देवलोग जिन-बालक को वहाँ से वापिस लाये और इनका ‘मल्लिनाथ नाम है’ ऐसा नाम सुनाते हुए उन्‍हें माता की गोद में विराजमान कर अपने-अपने स्‍थानों पर चले गये ॥35॥</p><br><p>	अरनाथ तीर्थंकर के बाद एक हजार करोड़ वर्ष बीत जाने पर पुण्‍यवान् मल्लिनाथ हुए थे । उनकी आयु भी इसी में शामिल थी ॥36॥</p><br><p>	पचपन हजार वर्ष की उनकी आयु थी, पच्‍चीस धनुष ऊँचा शरीर था, सुवर्ण के समान कान्ति थी ॥37॥</p><br><p>हमारे विवाह के लिए सजाया गया है, कहीं चन्‍चल सफेद पताकाएँ फहराई गई हैं तो कहीं तोरण बाँधे गये हैं, कहीं चित्र-विचित्र रंगावलियाँ निकाली गई हैं तो कहीं फूलों के समूह बिखेरे गये हैं और स‍ब जगह समुद्र की गर्जना को जीतने वाले नगाड़े आदि बाजे मनोहर शब्‍द कर रहे हैं । इस प्रकार सजाये हुए नगर को देखकर उन्‍हें पूर्वजन्‍म के सुन्‍दर अपराजित विमानका स्‍मरण आ गया । वे सोचने लगे कि कहाँ तो वीतरागता से उत्‍पन्‍न हुआ प्रेम और उससे प्रकट हुई महिमा और कहाँ सज्‍जनों को लज्‍जा उत्‍पन्‍न करने वाला यह विवाह ? यह एक विडम्‍बना है, साधारण – पामर मनुष्‍य ही इसे प्रारम्‍भ करते हैं बुद्धिमान् नहीं । इस प्रकार विवाह की निन्‍दा करते हुए वे विरक्‍त हो‍कर दीक्षा धारण करने के लिए एद्यत हो गये ॥38–42॥</p><br><p>	उसी समय लौकान्तिक देवों ने आकर विसतार के साथ उनकी स्‍तुति की, उनके दीक्षा लेने के विचार का अनुमोदन किया और यह सब कर वे आकाश – मार्ग से अदृश्‍य हो गये ॥43॥</p><br><p>	अन्‍य साधारण मनुष्‍यों की बात जाने दो तीर्थंकरों में भी किन्‍हीं तीर्थंकरों की ही ऐसी बुद्धि होती है सो ठीक ही है क्‍योंकि कुमारावस्‍था में विषयों का त्‍याग करना महापुरूषों के लिए भी कठिन कार्य है ॥44॥</p><br><p>	इस प्रकार भक्तिपूर्वक आकाश में वार्तालाप करते एवं उत्‍सव से भरे इन्‍द्रों ने मल्लिनाथ कुमार को दीक्षाकल्‍याणकके समय होनेवाला अभिषेक – महोत्‍सव प्राप्‍त कराया – उनका दीक्षाकल्‍याणक – सम्‍बन्‍धी महाभिषेक किया तथा मल्लिनाथ कुमार भी जयन्‍त नामक पालकी पर आरूढ़होकर श्‍वेतवनके उद्यानमें पहुँचे । वहाँ उन्‍होंने दो दिनके उपवास का नियम लेकर अपने जन्‍म के ही मास नक्षत्र दिन और पक्ष का आश्रय ग्रहण कर अर्थात् अगहन सुदी एकादशी के दिन अश्विनी नक्षत्र में सायंकाल के समय सिद्ध भगवान्‍ को नमस्‍कार किया, बाह्याभ्‍यनतर – दोनों प्रकार के परिग्रहों का त्‍याग कर दिया और तीन सौ राजाओं के साथ संयम धारण कर लिया ॥45–48॥</p><br><p>	वे उसी समय संयमके कारण उत्‍पन्‍न हुए मन: पर्ययज्ञान से देदीप्‍यमान हो उठे । ‘यह सनातन मार्ग है’ ऐसा विचार कर सम्‍यग्‍ज्ञानसे प्रेरित हुए महामुनि मल्लिनाथ भगवान्‍पारणाके दिन मिᚫथिलापुरी में प्रविष्‍ट हुए । वहाँ सुवर्गके समान कान्तिवाले नन्दिषेण नाम के राजा उन्‍हें प्रासुक आहार देकर शुभ पंचाश्‍चर्य प्राप्‍त किये ॥49–50॥</p><br><p>	छद्मस्‍थावस्‍थाके छह दिन व्‍यतीत हो जाने पर उन्‍होंने पूर्वोक्‍त वन में अशोक वृक्ष के नीचे दो दिन के लिए गमनागमन का त्‍याग कर दिया – दो दिनके उपवास का नियम ले लिया । वहीं पर जन्‍म के समान शुभ दिन और शुभ नक्षत्र आदिमें उन्‍हें प्रात:काल के समय ज्ञानावरण, दर्शनावरण और अन्‍तराय इन तीन घातिया कर्मों का नाश होनेसे केवलज्ञान उत्‍पन्‍न हो गया ॥51–52॥</p><br><p>	उसी केवलज्ञान से मानो जिन्‍हें प्रबोध प्राप्‍त हुआ है ऐसे समस्‍त इन्‍द्रों ने एक साथ आकर उन सर्वज्ञ भगवान्‍की पूजा की ॥53॥</p><br><p>	उनके समवसरणमें विशाख को आदि लेकर अट्ठाईस गणधर थे, पाँच सौ पचार पूर्वधारी थे, उनतीस हजार शिखक थे, दो हजार दो सौ पूज्‍य अवधिज्ञानी थे, इतने ही केवलज्ञानी थे, एक हजार चार सौ वादी थे, दो हजार नौ सौ विक्रिया ऋद्धिसे विभूषित थे और एक हजार सात सौ पचास मन:पर्ययज्ञानी थे । इस प्रकार सब मिलाकर चालीस हजार मुनिराज उनके साथ थे ॥54-57॥</p><br><p>	बन्‍धुषेणा को आदि लेकर पचपन हजार आर्यिकाएँ थीं, श्रावक एक लाख थे और श्राविकाएँ तीन लाख थी, देव-देवियाँ असंख्‍यात थीं, और सिंह आदि तिर्यन्‍च संख्‍यात थे । इस प्रकार मल्लिनाथ भगवान् इन बारह सभाओं से सदा सुशोभित रहते थे ॥58-59॥</p><br><p>मुक्तिमार्ग में लगाते हुए, भव्‍य जीवों के अनुरोधसे अनेक बड़े-बड़े देशोंमें विहार किया था ॥60॥</p><br><p>	जब उनकी आयु एक माहकी बाकी रह गई तबवे सम्‍मेदाचल पर पहुंचे । वहाँ पाँच हजार मुनियों के साथ उन्‍होंने प्रतिमायोग धारण किया और फाल्‍गुन शुक्‍ला सप्‍तमी के दिन भरणी नक्षत्र में सन्‍ध्‍याके समय तनुवात वलय-मोक्षस्‍थान प्राप्‍त कर लिया ॥61-62॥</p><br><p>	उसी समय इन्‍द्रादि देवों ने स्‍वर्गसे आकर निर्वाण-कल्‍याणक का उत्‍सव किया और गन्‍ध आदिके द्वारा पूजा कर उस क्षेत्रको पवित्र बना दिया ॥63॥</p><br><p>		जिसमें जन्‍म-मरणरूपी तरंगे उठ रही हैं, जो दु:खरूपी खारे पानीसे लबालब भरा हुआ है, जिसमें खोटी इच्‍छाएँ रूपी भँवर पड़नेके गड्ढे हैं और जो मिथ्‍यामतरूपी चन्‍द्रमासे निरन्‍तर बढ़ता रहता है ऐसे संसार रूपी सागरसे गणरूपी रत्‍नों का संचय करनेवाले मल्लिनाथ भगवान् शरीररूपी मगरमच्‍छ को दूर छोड़कर ध्‍यानरूपी नावके द्वारा पार हो लोक के अग्रभाग पर पहुँचे थे ॥64॥</p><br><p>	जिन्‍होंने मोक्ष का श्रेष्‍ठ मार्ग बतलाया था, जिन्‍हें समस्‍त लोग नमस्‍कार करते थे, और जो समग्रगुणों से परिपूर्ण थे वे शल्‍य रहित मल्लिनाथ भगवान् तुम सबके लिए मोक्ष-लक्ष्‍मी प्रदान करें ॥65॥</p><br><p>	जो पहले वैश्रवण नाम के राजा हुए, फिर अपराजित नामक अनुत्‍तर विमान में अहमिन्‍द्र हुए और फिर अतिशय दुष्‍ट मोहरूपी महारिपु को जीतने वाले तीर्थकर हुए वे मल्लिनाथ भगवान् तुम सबके लिए अनुपम सुख प्रदान करें ॥66॥</p><br><p>	अथानन्‍तर-मल्लिनाथ जिनेन्‍द्र के तीर्थ में पद्य नाम का चक्रवर्ती हुआ है वह अपनेसे पहले तीसरे भवमें इसी जम्‍बूद्वीप के मेरूपर्वत से पूर्व की ओर सुकच्‍छ देशके श्रीपुर नगर में प्रजापाल नाम का राजा था । राजाओं में जितने प्राकृतिक गुण कहे गये हैं वह उन सबका उत्‍तम आश्रय था ॥67-68॥</p><br><p>	अच्‍छे राजा के राज्‍यमें प्रजाको अयुक्ति आदि पाँच तरह की बाधाओंमें से कोई प्रकार की बाधा नहीं थी अत: समस्‍त प्रजा सुख से बढ़ रही थी ॥69॥</p><br><p>	उस विजयी ने तीन शक्तिरूप सम्‍पत्तिके द्वारा समस्‍त शत्रुओं को जीत लिया था, समस्‍त युद्ध शान्‍त कर दिये थे और धर्म तथा अर्थके द्वारा समस्‍त भोगों का उपभोग किया था ॥70॥</p><br><p>	किसी समय उल्‍कापात देखने से उसे आत्‍मज्ञान उत्‍पन्‍न हो गया । अब वह इष्‍ट सम्‍पत्तियोंको आपात रमणीय-प्रारम्‍भमें ही मनोहर समझने लगा ॥71॥</p><br><p>	वह विचार करने लगा कि मैंने मूर्खतावश इन भोगों को स्‍थायी समझकर चिरकाल तक इनका उपभोग किया । यदि आज यह उल्‍कापात नहीं होता तो संसार-सागरमें मेरा भ्रमण होता ही रहता ॥72॥</p><br><p>	ऐसा विचार कर उसने पुत्र के लिए राज्‍य सौंप दिया और स्‍वयं शिवगुप्‍त जिनेश्‍वरके पास जाकर परमपद पाने की इच्छा से निश्‍चय और व्‍यवहारके भेदसे दोनो प्रकार का संयम धारण कर लिया ॥73॥</p><br><p>	अत्‍यन्‍त उत्‍कृष्‍ट आठ प्रकारकी शुद्धियों से उसका तप देदीप्‍यमान हो रहा था, उसने अशुभ कर्मों का आस्‍त्रव रोक दिया था और क्रम-क्रम से आयु का अन्‍त पाकर अपने परिणामों को समाधियुक्‍त किया था ॥74॥</p><br><p>	वह अपने राज्‍यसे खरीदे एवं अपने हाथसे – पुरूषार्धसे प्राप्‍त हुए अच्‍युत स्‍वर्गको देखकर बहुत ही सन्‍तुष्‍ट हुआ सो ठीक ही है क्‍योंकि अल्‍प मूल्‍य देकर अधिक मूल्‍य की वस्‍तुको खरीदने वाला मनुष्‍य सन्‍तुष्‍ट होता ही है ॥75॥</p><br><p>	इसी जम्‍बूद्वीप के भरत क्षेत्र में एक काशी नामक देश है । उसकी वाराणसी नाम की नगरी में इक्ष्‍वाकुवंशीय पद्यनाभ नाम का राजा राज्‍य करता था । उसकी स्‍त्रीके पद्य आदि समस्‍त त्रक्षणोंसे सहित पद्य नाम का पुत्र हुआ था । तीस हजार वर्ष की उसकी आयु थी, बाईस धनुष ऊँचा शरीर था, वह सुवर्ण के समान देदीप्‍यमान था, और उसकी कान्ति आदि की देव लोग भी प्रार्थना करते थे ॥76- 78॥</p><br><p>	पुण्‍य के उदय से उसने क्रमपूर्वक अपने पराक्रमके द्वारा अर्जित किया हुआ चक्रवर्तीपना प्राप्‍त किया था तथा चिरकाल तक बाधा रहित दश प्रकार के भोगों का आसक्तिके बिना ही उपभोग किया था ॥79॥</p><br><p>	उसके पृथिवी सुन्‍दरीको आदि लेकर आठ सती पुत्रियाँ थीं जिन्‍हें उसने बड़ी प्रसन्‍नताके साथ सुकेतु नामक विद्याधरके पुत्रों के लिए प्रदान किया था ॥80॥</p><br><p>	इस प्रकार चक्रवर्ती पद्य का काल सुख से व्‍यतीत हो रहा था । एक दिन आकाश में एक सुन्‍दर बादल दिखाई दिया जो चक्रवर्ती को हर्ष उत्‍पन्‍न कर शीघ्र ही नष्‍ट हो गया ॥81॥</p><br><p>	उसे देखकर चक्रवर्ती विचार करने लगा कि इस बादल का यद्यपि कोई शत्रु नहीं है तो भी यह नष्‍ट हो गया फिर जिनके सभी शत्रु हैं ऐसी सम्‍पत्तियोंमें विवेकी मनुष्‍य को स्थिर रहने की श्रद्धा कैसे हो सकती है ? ॥82॥</p><br><p>	ऐसा विचार कर चक्रवर्ती संयम धारण करने में तत्‍पर हुआ ही था कि उसी समय उसके कुल का वृद्ध दुराचारी सुकेतु कहने लगा कि यह तुम्‍हारा राज्‍य-प्राप्ति का समय है, अभी तुम छोटे हो, नवयौवन के धारक हो, अत: भोगों का अनुभव करो, यह समय तपके योग्‍य नहीं है, व्‍यर्थ ही निर्बुद्धि क्‍यों हो रहे हो ? ॥83-84॥</p><br><p>	किसी भी तपसे क्‍या कुछ कार्य सिद्ध होता है । व्‍यर्थ ही कष्‍ट उठाना पड़ता है, इसका कुछ भी फल नहीं होता और न कोई परलोक ही है ॥85॥</p><br><p>	परलोक क्‍यों नहीं है यदि यह जानना चाहते हो तो सुनो, जब परलोक में रहनेवाले जीव का ही अभाव है तब परलोक कैसे सिद्ध हो जावेगा ? जिस प्रकार आटा और किण्‍व आदिके संयोगसे मादक शक्ति उत्‍पन्‍न हो जाती है उसी प्रकार पन्‍चभूतसे बने हुए शरीर में चेतना उत्‍पन्‍न हो जाती है इसलिए आत्‍मा नाम का कोई पदार्थ है ऐसा कहना आकाश-पुष्‍पके समान है । जब आत्‍मा ही नहीं है तब मरनेके बाद अपने किये हुए कर्म का फल भोगने आदि की आकांक्षा करना वन्‍ध्‍यापुत्र के आकाश-पुष्‍प का सेहरा प्राप्‍त करने की इच्‍छा के समान है । इसलिए यह तप करने का आग्रह छोड़ो और निराकुल होकर राज्‍य करो ॥86-88॥</p><br><p>	इसके सिवाय दूसरी बात यह है कि यदि किसी तरह जीव का अस्तित्‍व मान भी लिया जाय तो इस कुमारावस्‍थामें जब कि आप अत्‍यन्‍त सुकुमार हैं जिसे प्रौढ़ मनुष्‍य भी नहीं कर सकते ऐसे कठिन तपको किस प्रकार सहन कर सकेंगे ? ॥89॥</p><br><p>	इस प्रकार शून्‍यवादी मन्‍त्री का कहा सुनकर चक्रवर्ती कहने लगा कि इस संसार में जो पन्‍चभूतों का समूह दिखाई देता है वह रूपादि रूप है – स्‍पर्श रस गन्‍ध और वर्ण युक्‍त होने के कारण पुद्गलात्‍मक है । मैं सुखी हूं मैं दु:खी हूँ इत्‍यादिके द्वारा जिसका वेदन होता है वह चैतन्‍य भूत समूह से भिन्‍न है – पृथक है । हमारे इस शरीर में शरीरसे पृथक् चैतन्‍य गुण युक्‍त जीव नाम का पदार्थ विद्यमान है इसका स्‍वसंवेदनसे अनुभव होता है और बुद्धिपूर्वक क्रिया देखी जाती है इस हेतुसे अन्‍य पुरूषोंके शरीर में भी आत्‍मा है – जीव है, यह अनुमानसे जाना जाता है । इसलिए आत्‍मा नाम का पृथक् पदार्थ है यह मानना पड़ता है साथ ही परलोक का अस्‍तित्‍व भी मानना पड़ता है क्‍योंकि अतीत जन्‍म का स्‍मरण देखा जाता है ॥90–92॥</p><br><p>	जिस प्रकार मदिरापान करनेसे बुद्धिमें जो विकार होता है वह कहाँसे आता है ? पूर्ववर्ती चैतन्‍य से ही उत्‍पन्‍न होता है इसी प्रकार संसार के समस्‍त जीवों के जो कारण और कार्यरूप बुद्धि उत्‍पन्‍न होती है वह कहाँसे आती है ? पूर्ववर्ती चैतन्‍यसे ही उत्‍पन्‍न होती है इसलिए जीवों का य‍द्यपि जन्‍म – मरण की अपेक्षा आदि – अन्‍त देखा जाता है परन्‍तु चैतन्‍य सामान्‍य की अपेक्षा उनका अस्‍तित्‍व अनादि सिद्ध है । इत्‍यादि युक्तिवादके द्वारा चक्रवर्ती ने उस शून्‍यवादी मन्‍त्रीको आत्‍माके अस्‍तित्‍व का अच्‍छी तरह श्रद्धान कराया, परिवार को विदा किया, अपने पुत्र के लिए राज्‍य सौंपा और समाधिगुप्‍त नामक जिनराज के पास जाकर सुकेतु आदि राजाओं के साथ संयम ग्रहण कर लिया – जिन – दीक्षा ले ली ॥93–95॥</p><br><p>	उन्‍होंने अनुक्रम से आगे – आगे होने वाले विशुद्धि रूप परिणामों की पराकाष्‍ठा को पाकर घातिया कर्मों का अन्‍त प्राप्‍त किया – घातिया कर्मों का क्षय किया ॥96॥</p><br><p>सम्‍बन्‍धी पदमें सिद्ध क्षेत्र में अधिष्ठित हो गये ॥97॥</p><br><p>	अनेक मुकुटबद्ध राजाओसे हर्षित होनेवाले एवं उत्‍कृष्‍ट पद तथा सातिशय सम्‍पत्तिको प्राप्‍त हुए चक्रवर्ती पद्मके पुण्‍योदय से शरीर सम्‍बन्‍धी कुछ भी कृशता उत्‍पन्‍न नहीं हुई थी ॥98॥</p><br><p>	जिन्‍हें अनेक भोगोपभोग प्राप्‍त हैं ऐसे पद्म चक्रवर्ती को केवल लक्ष्‍मी ही प्राप्‍त नहीं हुई थी किन्‍तु कीर्तिके साथ – साथ अनेक अभ्‍युदय भी प्राप्‍त हुए थे । इस तरह लक्ष्‍मी सहित वे पद्म चक्रवर्ती सज्‍जनों के लिए सत् पदार्थों का समागम प्राप्‍त करानेवाले हों ॥99॥</p><br><p>	जो मन्‍दराचलके समान उन्‍नत थे – उदार थे, मन्‍दरागके धारक थे, राजाओं के योग्‍य तेज से श्रेष्‍ठ थे, और चक्रवर्तियोंमें नौवें चक्रवर्ती थे ऐसे पद्य बड़े हर्ष से सुशोभित होते थे ॥100॥</p><br><p>	जो पहले प्रजापाल नाम का राजा हुआ था, फिर इन्द्रियों को दमन कर अच्‍युत स्‍वर्ग का इन्‍द्र हुआ, तदनन्‍तर समस्‍त भरत क्षेत्र का स्‍वामी और अनेक कल्‍याणों का घर पद्य नाम का चक्रवर्ती हुआ, फिर परमपद को प्राप्‍त हुआ ऐसा चक्रवर्ती पद्य हम सबके लिए निर्मल सुख प्रदान करे ॥101॥</p><br><p>	अथानन्‍तर-इन्‍हीं मल्लिनाथ तीर्थंकरके तीर्थ में सातवें बलभद्र और नारायण हुए थे वे अपनेसे पूर्व तीसरे भवमें अयोध्‍यानगर के राजपुत्र थे ॥102॥</p><br><p>	वे दोनों पिता के लिए प्रिय नहीं थे इसलिए पिता ने उन्‍हें छोड़कर स्‍नेहवश अपने छोटे भाईके लिए युवराज पद दे दिया । यद्यपि छोटे भाईके लिए युवराज पद देने का निश्‍चय नहीं था फिर भी राजा ने  उसे युवराज पद दे दिया ॥103॥</p><br><p>	दोनों भाइयों ने समझा कि यह सब मन्‍त्री ने ही किया है इसलिए वे उस पर बहुत कुपित हुए और उस पर वैर बाँध कर धर्मतीर्थके अनुगामी बन गये । उन्‍होंने शिवगुप्‍त मुनिराज की शिष्‍यता स्‍वीकृत कर संयम धारण कर लिया । जिससे आयु के अन्‍त में मरकर सौधर्म स्‍वर्गके सुविशाल नामक विमान में देव पद को प्राप्‍त हो गये ॥104-105॥</p><br><p>	वहाँसे च्‍युत होकर बनारसके राजा इक्ष्‍वाकुवंशके शिरोमणि राजा अग्निशिखके प्रिय पुत्र हुए ॥106॥</p><br><p>	क्रमश: अपराजिता और केशवती उन दोनों की माताएँ थीं । नन्दिमित्र बड़ा भाई था और दत्‍त छोटा भाई था ॥107॥</p><br><p>	बत्‍तीस हजार वर्ष की उनकी आयु थीं । बाईस धनुष ऊँचा शरीर था, क्रम से चन्‍द्रमा और इन्‍द्रनील मणिके समान उनके शरीर का वर्ण था और दोनों ही श्रेष्‍ठतम थे ॥108॥</p><br><p>	तदनन्‍तर-जिसका वर्णन पहले आ चुका है ऐसा मन्‍त्री, संसार-सागरमें भ्रमण कर क्रम से विजयार्ध पर्वत पर स्थित मन्‍दरपुर नगर का स्‍वामी बलीन्‍द्र नाम का विद्याधर राजा हुआ । किसी एक दिन बाधा डालने वाले उस बलीन्‍द्रने अहंकारवश तुम्‍हारे पास सूचना भेजी कि तुम दोनोंके पास जो भद्रक्षीर नाम का प्रसिद्ध बड़ा गन्‍धगज है वह हमारे ही योग्‍य है अत: हमारे लिए ही दिया जावे ॥109–111॥</p><br><p>	दूतके वचन सुनकर उन दोनोंने उत्‍तर दिया कि यदि तुम्‍हारा स्‍वामी बलीन्‍द्र हम दोनोंके लिए अपनी पुत्रियाँ देवे तो उसे यह गन्‍धगज दिया जा सकता है अन्‍यथा नहीं दिया जा सकता ॥112॥</p><br><p>	इस प्रकार कानों को अप्रिय लगने वाला उनका कहना सुनकर बलीन्‍द्र अत्‍यन्‍त कुपित हुआ । वह यमराज का अनुकरण करता हुआ उन दोनोंके साथ युद्ध करने के लिए तैयार हो गया । उस समय दक्षिणश्रेणीके सुरकान्‍तार नगर के स्‍वामी केसरिविक्रम नामक विद्याधरोंके राजा ने  जो कि दत्‍तकी माता केशवती का बड़ा भाई था सम्‍मेदशिखर पर विधिपूर्वक सिंहवाहिनी और गरूडवाहिनी नाम की दो विद्याएँ उक्‍त दोनों कुमारों के लिए दे दीं और भाईपना मानकर उनके कार्य में सहायता देना स्‍वीकृत कर लिया ॥113–116॥</p><br><p>	तदनन्‍तर उन दोनोंकी बलवान् सेनाओें का प्रलयकाल के समान समस्‍त प्रजा का संहार करने वाला भयकंर संग्राम हुआ ॥117॥</p><br><p>	बलीन्‍द्रके पुत्र शतबलि और बलभद्रमें खूब ही मायामयी युद्ध हुआ । उसमें बलभद्रने शतबलि को क्रोधवश यमराज के मुख में पहुंचा दिया ॥118॥</p><br><p>	यह देख, बलीन्‍द्रको क्रोध उत्‍पन्‍न हो गया । उसने इन्‍द्रके तुल्‍य नारायण दत्‍तको लक्ष्‍य कर अपना चक्र चलाया परन्‍तु वह चक्र प्रदक्षिणा देकर उसकी दाहिनी भुजा पर आ गया । दत्‍तनारायण ने उसी चक्र को लेकर उसे मार दिया और उसका शिर हाथमें ले लिया ॥119–120॥</p><br><p>	युद्ध समाप्‍त होते ही उन दोनों वीरों ने अभय घोषणा की और चक्र सहित तीनों खण्‍डोंके पृथिवी – चक्रको अपने आधीन कर लिया ॥121॥</p><br><p>	चिरकाल तक राज्‍य सुख भोगनेके बाद चक्रवर्ती – नारायणदत्‍त, नरकगति सम्‍बन्‍धी भयंकर आयु का बन्‍ध कर सातवें नरक गया ॥122॥</p><br><p>	भाईके वियोगसे बलभद्रको बहुत वैराग्‍य हुआ अत: उसने सम्‍भूत जिनेन्‍द्र के पास अनेक राजाओं के साथ दीक्षा ले ली तथा अन्‍त में केवली होकर मोक्ष प्राप्‍त किया ॥123॥   </p><br><p>	जो पहले अयोध्‍यानगर में प्रसिद्ध राजपुत्र हुए थे, फिर दीक्षा लेकर आयु के अन्‍त में सौधर्म स्‍वर्ग में देव हुए, वहाँसे च्‍युत होकर जो बनारस नगर में इक्ष्‍वाकु वंशके शिरोमणि नन्दिमित्र और दत्‍त नाम के बलभद्र तथा नारायण हुए । उनमेंसे दत्‍त तो मर कर सातवीं भूमिमें गया और नन्दिषेण कैवल्‍—लक्ष्‍मी को प्राप्‍त हुआ ॥124॥</p><br><p>	मंत्री का जीव चिरकाल तक संसार-सागरमें भ्रमण कर पीछे बलीन्‍द्र नाम का विद्याधर हुआ और दत्‍त नारायणके हाथसे मरकर भयंकर नरकमें पहुँचा, इसलिए सज्‍जन पुरूषों को वैर का संस्‍कार छोड़ देना चाहिये ॥125॥</p><br></div><hr class=type_7>
<div class=gatha>पर्व - 67</div>
<div class=arth><b><font color=darkmagenta>अन्वयार्थ : </font></b><p>	जिनके नाम के व्रत शब्‍द का अर्थ सभी पदार्थों का त्‍याग था और जो उत्‍तम व्रतके धारी थे ऐसे श्री मुनिसुव्रत भगवान् हम सबके लिए अपना व्रत प्रदान करें ॥1॥</p><br><p>	भगवान् मुनिसुव्रतनाथ इस भव से पूर्व तीसरे भवमें इसी भरतक्षेत्रके अंग देशके चम्‍पापुर नगर में हरिवर्मा नाम के राजा थे । किसी एक दिन वहाँके उद्यानमें अनन्‍तवीर्य नाम के निर्ग्रन्‍थ मुनिराज पधारे । उनकी वन्‍दना करने की इच्छा से राजा हरिवर्मा अपने समस्‍त परिवारके साथ पूजा की सामग्री लेकर उनके पास गये । वहाँ उन्‍होंने उक्‍त मुनिराज की तीन प्रदक्षिणाएं दीं, तीन वार पूजा की, तीनवार वन्‍दनाकी और तदनन्‍तर सनातन धर्म का स्‍वरूप पूछा ॥2-4॥</p><br><p>	मुनिराज ने कहा कि यह जीव संसारी और मुक्‍तके भेद से दो प्रकार का है । जो आठ कर्मों से बद्ध है उसे संसारी कहते हैं और जो आठ कर्मोंसे मुक्‍त है-रहित है उसे मुक्‍त क‍हते हैं ॥5॥</p><br><p>	उन कर्मोंके ज्ञानावरणादि नामवाले आठ मूल भेद हैं और उत्‍तर भेद एक सौ अड़तालीस हैं ॥6॥</p><br><p>	प्रकृति आदिके भेदसे बन्‍धके चार भेद हैं और मिथ्‍यात्‍व अविरति कषाय तथा योगके भेदसे प्रत्‍यय-कर्मबन्‍ध का कारण भी चार प्रकार का जिनेन्‍द्र भगवान् ने कहा है ॥7॥</p><br><p>	उदय, उपशम, क्षय और क्षयोपशमके भेदसे कर्मों की अवस्‍था चार प्रकार की होती है तथा द्रव्‍य क्षेत्र काल भव और भाव की अपेक्षा संसार पाँच प्रकार का कहा गया है ॥8॥</p><br><p>	गुप्ति आदिके द्वारा उन कर्मों का संवर होता है तथा तपके द्वारा संवर और निर्जरा दोनों होते हैं । चतुर्थ शुक्‍लध्‍यान के द्वारा मोक्ष होता है और मोक्ष होनेसे यह जीव सिद्ध कहलाने लगता है॥9॥</p><br><p>	सम्‍पूर्ण कर्मों का क्षय हो जाना मोक्ष कहलाता है और एकदेश क्षय होना निर्जरा कही जाती है ! मुक्‍त जीव का जो सुख है वह अतुल्‍य अन्‍तरायसे रहित एव आत्‍यन्तिक-अन्‍ता‍तीत होता है ॥10॥</p><br><p>	इस प्रकार अपने वचनरूपी किरणों की जालसे भव्‍यजीवरूपी कमलों को विकसित करनेवाले भगवान् अनन्‍तवीर्य मुनिराजने राजा हरिवर्माको तत्‍त्‍व उपदेश दिया ॥11॥</p><br><p>	राजा हरिवर्मा भी मुनिराज के द्वारा कहे हुए तत्‍त्‍वके सद्भाव को ठीक-ठीक समझकर संसार से विरक्‍त हो गये । उन्‍होंने अपना राज्‍य बड़े पुत्र के लिए देकर बाह्याभ्‍यन्‍तरके भेद से दोनों प्रकार के परिग्रह का त्‍याग कर दिया और शीघ्र ही स्‍वर्ग अथवा मोक्ष जानेवाले राजाओं के साथ संयम धारण कर लिया ॥12-13॥</p><br><p>	उन्‍होंने गुरूके समागमसे ग्‍यारह अंगों का अध्‍ययन किया और दर्शनविशुद्धि आदि भावनाओें का चिन्‍तवन कर तीर्थंकर गोत्र का बन्‍ध किया ॥14॥</p><br><p>	इस तरह चिर कालतक तपकर आयु के अन्‍त में समाधिमरणके द्वारा, जिसके आगे चलकर पाँच कल्‍याणक होने वाले हैं ऐसा प्राणत स्‍वर्ग का इन्‍द्र हुआ ॥15॥</p><br><p>	वहाँ बीस सागर प्रमाण उसकी आयु थी, शुक्‍ल लेश्‍या थी, साढे तीन हाथ ऊंचा शरीर था, वह दश माह में एक बार श्‍वास लेता था, बीस हजार वर्षमें एक बार आ‍हार ग्रहण करता था, मन-सम्‍बन्‍धी थोड़ा सो कामभोग करता था, और आठ ऋद्धियों से सहित था ॥16-17॥</p><br><p>	पाँचवी पृथ्‍वी तक उसके अवधिज्ञान का विषय था और उतनी ही दूर तक उसकी दीप्ति तथा शक्‍ति आदि का संचार था । इस प्रकार वह वहाँ चिरकाल तक सुख का उपभोग करता रहा । जब उसकी आयु छह माह की बाकी रह गई और वह वहाँ पृथिवी तलपर आने वाला हुआ तब उसके जन्‍मगृहके आंगन की देवों ने रत्‍नवृष्टिके द्वारा पूजा की ॥18–19॥</p><br><p>	इसी भरतक्षेत्रके मगधेशमें एक राजगृह नाम का नगर है । उसमें हरिवंश का शिरोमणि सुमित्र नाम का राजा राज्‍य करता था ॥20॥</p><br><p>	वह काश्‍यपगोत्री था, उसकी रानी का नाम सोमा था, देवों ने उसकी पूजा की थी । तदनन्‍तर श्रावण कृष्‍ण द्वितीया के दिन श्रवण नक्षत्र में जब पूर्वोक्‍त प्राणा केन्‍द्र स्‍वर्गसे अवतार लेने के सन्‍मुख हुआ तब रानी सोमाने इष्‍ट अर्थको सूचित करनेवाले सोलह स्‍वप्‍न देखे और उनके बाद ही अपने मुहमें प्रवेश करता हुआ एक प्रभाववान् हाथी देखा । इसी हर्ष से वह जाग उठी और शुद्ध वेषको धारणकर राजा के पास गई । वहाँ फल सुनने की इच्छा से उसने राजा को सब स्‍वप्‍न सुनाये ॥21–23॥</p><br><p>	अवधिज्ञानी राजा ने  बतलाया कि तुम्‍हारे तीन जगत् के स्‍वामी जिनेन्‍द्र भगवान् का जन्‍म होगा ॥24॥</p><br><p>	राजा के वचन सुनते ही रानी का ह्णदय तथा मुखकमल खिल उठा । उसी समय देवों ने आकर उसका अभिषेकोत्‍सव किया ॥25॥</p><br><p>	स्‍वर्गीय सुख प्रदान करनेवाले देवोपनीत भोगोपभोगों से उसका समय आनन्‍दसे बीतने लगा । अनुक्रम से नवमा माह पाकर उसने सुख से उत्‍तम बालक उत्‍पन्‍न किया ॥26॥</p><br><p>	श्रीमल्लिनाथ तीर्थंकरके बाद जब चौवन लाख वर्ष बीत चुके तब इनका जन्‍म हुआ था, इनकी आयु भी इसीमें शामिल थी ॥27॥</p><br><p>	जन्‍म समयमें आये हुए एवं अपनी प्रभा से समस्‍त दिड्मण्‍डल को व्‍याप्‍त करने वाले इन्‍द्रों ने सुमेरू पर्वतपर ले जाकर उनका जन्‍माभिषेक किया और मुनिसुव्रतनाथ यह नाम रक्‍खा ॥28॥</p><br><p>	उनकी आयु तीस हजार वर्ष की थी, शरीर की ऊंचाई बीस धनुष की थी, कान्ति मयूर के कण्‍ठके समान नीली थी, और स्‍वयं वे समस्‍त लक्षणों से सम्‍पन्‍न थे ॥29॥</p><br><p>	कुमार काल के सात हजार पाँच सौ वर्ष बीत जाने पर वे राज्‍याभिषेक पाकर आनन्‍द की परम्‍परा को प्राप्‍त हुए थे ॥30॥</p><br><p>	इस प्रकार जब उनके पन्‍द्रह हजार वर्ष बीत गये तब किसी दिन गर्जती हुई घन-घटाके समय उनके यागहस्‍ती ने वन का स्‍मरण कर ग्रास उठाना छोड़ दिया-खाना पीना बन्‍द कर दिया । महाराज मुनिसुव्रतनाथ, अपने अवधिज्ञान रूपी नेत्रके द्वारा देख कर उस हाथी के मन की सब बात जान गये । वे कुतूहलसे भरे हुए मनुष्‍यों के सामने हाथी के पूर्वभव से सम्‍बन्‍ध रखनेवाला वृत्‍तान्‍त उच्‍च एवं मनोहर वाणी से इस प्रकार कहने लगे ॥31-33॥</p><br><p>	पूर्व भवमें यह हाथी तालपुर नगर का स्‍वामी नरपति नाम का राजा था, वहाँ अपने उच्‍च कुलके अभिमान आदि खोटी-खोटी लेश्‍याओंसे इसका चित्‍त सदा घिरा रहता था, वह पात्र और अपात्र की विशेषतासे अनभिज्ञ था, मिथ्‍या ज्ञान से सदा मोहित रहता था । वहाँ इसने किमिच्‍छक दान दिया था उसके फलसे यह हाथी हुआ है ॥34-35॥</p><br><p>	यह हाथी इस समय न तो अपने पहले अज्ञान का स्‍मरण कर रहा है, न पूज्‍य सम्‍पदा से युक्‍त राज्‍य का ध्‍यान कर रहा है और न कुदान की निष्‍फलता का विचार कर रहा है ॥36॥</p><br><p>	भगवान् के वचन सुनने से उस उत्‍तम हाथीको अपने पूर्व भव का स्‍मरण हो आया इस लिए उसने शीघ्र ही संयमासंयम धारण कर लिया ॥37॥</p><br><p>	इसी कारणसे भगवान् मल्लिनाथको आत्‍मज्ञान उत्‍पन्‍न हो गया जिससे वे समस्‍त परिग्रहों का त्‍याग करने के लिए सम्‍मुख हो गये । उसी समय लौकान्तिक देवों ने आकर उनकी स्‍तुति की तथा उनके विचारों का समर्थन किया ॥38॥</p><br><p>	उन्‍होंने युवराज विजयके लिए अपना राज्‍य देकर देवों के द्वारा दीक्षा-कल्‍याणक का महोत्‍सव प्राप्‍त किया ॥39॥</p><br><p>	जिनकी कीर्ति प्रसिद्ध है, जिनका मोहकर्म दूर हो रहा है, और मनुष्‍य विद्याधर तथा देव जिन्‍हें ले जा रहे हैं ऐसे वे भगवान् अपराजित नाम की विशाल पालकी पर सवार हुए ॥40॥</p><br><p>	नील नामक वन में जाकर उन्‍होंने वेलाके उपवास का नियम लिया और वैशाख कृष्‍ण दशमीके दिन श्रवण नक्षत्र में सायंकाल के समय एक हजार राजाओं के साथ संयम धारण कर लिया । शाश्‍वत पद-मोक्ष प्राप्‍त करने की इच्‍छा करनेवाले सौधर्म इन्‍द्र ने सर्वदर्शी भगवान् मल्लिनाथ के बालों का समूह पन्‍चम- सागर-क्षीरसागर भेज दिया । दीक्षा लेते ही उन्‍हें मन:पर्ययज्ञान उत्‍पन्‍न हो गया और इस तरह उन्‍हों ने दीर्घकाल तक शुद्ध तथा निर्मल तप किया ॥41-43॥</p><br><p>	यद्यपि वे समभाव से ही तृप्‍त रहते थे तथापि किसी दिन पारणाके समय राजगृह नगर में गये ॥44॥</p><br><p>	वहाँ सुवर्ण के समान कान्तिवाले वृषभसेन नामक राजा ने उन्‍हें प्रासुक आहार देकर पन्‍चाश्‍चर्य प्राप्‍त किये ॥45॥</p><br><p>	इस प्रकार पश्‍चपरण करते हुए जब छद्मस्‍थ अवस्‍थाके ग्‍यारह माह बीत चुके तब वे अपने दीक्षा लेने के वन में पहुँचे । वहाँ उन्‍होंने चम्‍पक वृक्ष के नीचे स्थित हो कर दो दिनके उपवास का नियम लिया और दीक्षा लेने के मास पक्ष नक्षत्र तथा तिथिमें ही अर्थात् वैशाख कृष्‍ण नवमीके दिन श्रवण नक्षत्र में शाम के समय उत्‍तम ध्‍यान के द्वारा केवलज्ञान उत्‍पन्‍न कर लिया ॥46-47॥</p><br><p>	उसी समय इन्‍द्रों ने आकर बड़े हर्ष से ज्ञानकल्‍याणक का उत्‍सव किया और मानस्‍तम्‍भ आदि की रचना तथा अनेक ऋद्धियों-सम्‍पदाओंसे विभूषित समवसरण की रचना की ॥48॥</p><br><p>	उन परमेष्‍ठीके मल्लिको आदि ले कर अठारह गणधर थे, पांच सौ द्वादशांगके जानने वाले थे, सज्‍जनोंके द्वारा वन्‍दना करने के योग्‍य इक्‍कीस हजार शिक्षक थे, एक हजार आठ सौ अवधिज्ञानी थे, इतने ही केवलज्ञानी थे, दो हजार दो सौ विक्रिया ऋद्धि के धारक थे, एक हजार पांच सौ मन:पर्ययज्ञानी थे, और एक हजार दो सौ वादी थे । इस प्रकार सब मिलाकर तीस हजार मुनिराज उनके साथ थे ॥49-52॥</p><br><p>थीं, संख्‍यात तिर्यन्‍च और असंख्‍यात देव देवियों का समूह था । इस तरह उनकी बारह सभाएं थीं । इन सबके लिए धर्म का उपदेश देते हुए उन्‍होंने चिरकालतक आर्य क्षेत्र में विहार किया । विहार करते-करते जब उनकी आयु एक माह की बाकी रह गई तब सम्‍मेदशिखर पर जाकर उन्‍होंने एक हजार मुनियों के साथ प्रतिमायोग धारण कर लिया और फाल्‍गुन कृष्‍ण द्वादशी के दिन रात्रिके पिछले भाग में शरीर छोड़कर मोक्ष प्राप्‍त कर लिया ॥53-56॥</p><br></div><hr class=type_7>
<div class=gatha>पर्व - 68</div>
<div class=arth><b><font color=darkmagenta>अन्वयार्थ : </font></b><p>	तदनन्‍तर जिसके शब्‍द और अर्थ सुनने योग्‍य हैं तथा वाणी सारपूर्ण है ऐसा पुरोहित, ‘महाराज आप यह कथा श्रवण करने के योग्‍य हैं’ इस प्रकार महाराज दशरथको सम्‍बोधित कर अपने यशरूपी लक्ष्‍मी से दशों दिशाओं के मुखको प्रकाशित करनेवाले रावणके भवान्‍तर कहने लगा ॥1-2॥</p><br><p>	उसने कहा कि धातकीखण्‍ड द्वीप के पूर्व भरतक्षेत्र में स्‍वर्गलोक के समान आभावाला एवं पृथिवीके गुणों से युक्‍त सारसमुच्‍चय नाम का देश है ॥3॥</p><br><p>	अथानन्‍तर-इसी जम्‍बूद्वीप के भरतक्षेत्र में जो विजयार्ध नाम का महान् पर्वत है उसकी दक्षिण श्रेणीमें मेघकूट नाम का नगर है । उसमें राजा विनमिके वंश में उत्‍पन्‍न हुआ सहस्‍त्रग्रीव नाम का विद्याधर राज्‍य करता था । उसके भाई का पुत्र बहुत बलवान् था इसलिए उसने क्रोधित होकर सहस्‍त्रग्रीवको बाहर निकाल दिया था । वह सहस्‍त्रग्रीव वहाँसे निकल कर लंका नगरी गया और वहाँ तीस हजार वर्ष तक राज्‍य करता रहा ॥4- 9॥</p><br><p>	उसके पुत्र का नाम शतग्रीव था । सहस्‍त्रग्रीवके बाद उसने वहाँ पच्‍चीस हजार वर्ष तक राज्‍य किया था । उसका पुत्र पन्‍चाशत्ग्रीव था उसने भी शतग्रीवके बाद बीस हजार वर्ष तक पृथिवी का पालन किया था, तदनन्‍तर पन्‍चाशद्ग्रीवके पुलस्‍त्‍य नाम का पुत्र हुआ उसने भी पिता के बाद पन्‍द्रह हजार वर्ष तक राज्‍य किया । उसकी स्‍त्री का नाम मेघश्री था । उन दोनोंके वह देव रावण नाम का पुत्र हुआ । चौदह हजार वर्षकी उसकी उत्‍कृष्‍ट आयु थी, पिता के बाद वह भी पृथिवी का पालन करने लगा । एक दिन लंका का ईश्‍वर रावण अपनी स्‍त्रीके साथ क्रीड़ा करने के लिए किसी वन में गया था । वहाँ विजयार्ध पर्वत के स्‍थालक नगर के राजा अमितवेग की पुत्री मणिमती विद्या सिद्ध करने में तत्‍पर थी उसे देखकर चन्‍चल रावण काम और मोहके वश हो गया । उस कन्‍याको अपने आधीन करने के लिए उस दुष्‍टने मणिमती की विद्या हरण कर ली । वह कन्‍या उस विद्याकी सिद्धिके लिए बारह वर्षसे उपवास का क्‍लेश उठाती अत्‍यन्‍त दुर्बल हो गई थी । विद्या की सिद्धिमें विघ्‍न होता देख वह विद्याधरोंके राजा पर बहुत कुपित हुई । कुपित होकर उसने निदान किया कि मैं इस राजा की पुत्री होकर इस दुर्बुद्धिका वध अवश्‍य करूँगी ॥10-16॥</p><br><p>	ऐसा निदान कर वह आयु के अन्‍त में मन्‍दोदरीके गर्भ में उत्‍पन्‍न हुई । जब उसका जन्‍म हुआ तब भूकम्‍प आदि बड़े-बड़े उत्‍पाद हुए उन्‍हें देख निमित्‍तज्ञानियोंने कहा कि इस पुत्रीसे रावण का विनाश होगा । यद्यपि रावण निर्भय था तो भी निमित्‍तज्ञानियोंके वचन सुनकर अत्‍यन्‍त भयभीत हो गया । उसने उसी क्षण मारीच नामक मन्‍त्री को आज्ञा दी कि इस पापिनी पुत्री को जहाँ कहीं जाकर छोड़ दो । मारीच भी रावण की आज्ञा पाकर मन्‍दोदरीके घर गया और कहने लगा कि हे देवि, मैं बहुत ही निर्दय हूं अत: महाराजने मुझे ऐसा काम सौंपा है यह कह उसने मन्‍दोदरीके लिए रावण की आज्ञा निवेदित की – सूचित की । मन्‍दोदरी ने भी उत्‍तर दिया कि मैं महाराज की आज्ञा का निवारण नहीं करती हूँ ॥17-20॥</p><br><p>बार-बार यह शब्‍द कहे कि हे मारीच ! तेरा ह्णदय स्‍वभावसे ही स्‍नेह पूर्ण है अत: इस बालिका को ऐसे स्‍थान में छोड़ना जहाँ किसी प्रकार की बाधा न हो । ऐसा कह उसने जिनसे अश्रु झर रहे हैं ऐसे दोनों नेत्र पोंछकर उसके लिए वह पुत्री सौंप दी । मारीच ने ले जाकर वह सन्‍दूकची मिथिलानगरी के उद्यान के निकट किसी प्रकट स्‍थान में जमीनके भीतर रख दी और स्‍वयं शोक से विषाद करता हुआ वह लौट गया । उसी दिन कुछ लोग घर बनवानेके लिए जमीन देख रहे थे, वे हल चलाकर उसकी नोंकसे वहाँ की भूमि ठीक कर रहे थे । उसी समय वह सन्‍दूकची हलके अग्रभाग में आ लगी । वहाँ जो अधिकारी कार्य कर रहे थे उन्‍होंने इसे आश्‍चर्य समझ राजा जनकके लिए इसकी सूचना दी ॥21-25॥</p><br><p>	राजा जनकने उस सन्‍दूकचीके भीतर रखी हुई सुन्‍दर कन्‍या देखी और पत्रसे उसके जन्‍म का सब समाचार तथा पूर्वापर सम्‍बन्‍ध ज्ञात किया । तदनन्‍तर उसका सीता नाम रखकर ‘यह तुम्‍हारी पुत्री होगी’ यह कहते हुए उन्‍होंने बड़े हर्ष से वह पुत्री वसुधा रानी के लिए दे दी ॥26-27॥</p><br><p>	रानी वसुधाने भूमिगृहके भीतर रहकर उस पुत्री का पालन-पोषण किया है तथा उसके कलारूप गुणों की वृद्धि की है । यह कन्‍या इतनी गुप्‍त रखी गई है कि लंकेश्‍वर रावणको इसका पता भी नहीं है । इसके सिवाय राजा जनक यज्ञ कर रहे हैं यह खबर भी रावणको नहीं है अत: वह इस उत्‍सवमें नहीं आवेगा । ऐसी स्थितिमें राजा जनक वह कन्‍या रामके लिए अवश्‍य देवेंगे । इसलिए राम और लक्ष्‍मण ये दोनों ही कुमार वहाँ अवश्‍य ही भेजे जानेके योग्‍य हैं । इस प्रकार निमित्‍तज्ञानी पुरोहितके कहनेसे राजा समस्‍त सेना के साथ राम और लक्ष्‍मणको भेज दिया ॥28-30॥	</p><br><p>	अनुराग से भरे हुए राजा जनकने उन दोनोंकी अगवानी की । ‘पूर्व जन्‍ममें संचित अपने अपरिमिति पुण्‍य के उदय से जो इन्‍हें रूप आदि गुणों की सम्‍पदा प्राप्‍त हुई है उससे ये सचमुच ही अनुपम हैं-उपमा रहित है’ इस प्रकार प्रशंसा करते हुए नगर के लोग जिन्‍हें देख रहे हैं ऐसे दोनों भाई साथ ही साथ नगर में प्रवेश कर राजा जनकके द्वारा बतलाये हुए स्‍थान पर सुख के ठहर गये । कुछ दिनोंके बाद जब अनेक राजाओं का समूह आ गया तब उनके सन्निधानमें राजा जनकने अपने इष्‍ट यज्ञ की विधि पूरी की और बड़े वैभवके साथ रामचन्‍द्रके लिए सीता प्रदान की ॥31-34॥</p><br><p>	रामचन्‍द्रजीने कुछ दिन तक लक्ष्‍मी के समान सीताके साथ वहीं जनकपुरमें नये प्रेमसे उत्‍पन्‍न हुए सातिशय सुख का उपभोग किया ॥35॥</p><br><p>	तदनन्‍तर राजा दशरथके पाससे आये हुए मन्त्रियोंके कहनेसे रामचन्‍द्रजीने राजा जनककी आज्ञा ले शुद्ध तिथिमें परिवारके लोग, सीता तथा लक्ष्‍मणके साथ बड़े हर्ष से अयोध्‍याकी ओर प्रस्‍थान किया और शीघ्र ही वहाँ पहुँच गये । वहाँ पहुँचने पर दोनों छोटे भाई भरत और शत्रुध्‍नने, बन्‍धुओं तथा परिवारके लोगोंने उनकी अगवानी की । जिस प्रकार इन्‍द्र बड़े वैभवके साथ अपनी नगरी अमरावतीमें प्रवेश करता है उसी प्रकार विजयी रामचन्‍द्रजीने बड़े वैभवके साथ अयोध्‍यापुरीमें प्रवेश किया ॥36-38॥</p><br><p>	वहाँ उन्‍होंने प्रसन्‍न चित्‍तके धारक माता-पिता के दर्शन यथायोग्‍य प्रेमसे किये । तदनन्‍तर जिनकी लक्ष्‍मी उत्‍तरोत्‍तर बढ़ रही है ऐसे रामचन्‍द्रजी सीता तथा छोटे भाइयोंके साथ सुख से रहने लगे ॥39॥</p><br><p>	उसी समय अपने द्वारा उनके उत्‍सवको बढ़ाता हुआ वसन्‍त ऋतु आ पहुँचा । कोयलों और भ्रमरों के समूह जो मनोहर शब्‍द कर रहे थे वही मानो उसके नगाड़े थे, वह समस्‍त दिशाओं को सुशोभित कर रहा था । जो कामदेव, तपोधन-साधुओं के साथ सन्धि करता है और शिथिल व्रतों- था, और संयुक्‍त मनुष्‍यों को परस्‍पर में सम्‍बद्ध करता था । इस प्रचण्‍ड शक्तिवाले वसन्‍त ऋतुने संसार में प्रवेश किया ॥40-41॥</p><br></div><hr class=type_7>
<div class=gatha>पर्व - 69</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर-भक्‍त लोगों के ह्णदय - कमलमें धारण किया हुआ जिनका नाम भी मुक्तिके लिए पर्याप्‍त है-मुक्ति देनेमें समर्थ है ऐसे नमिनाथ स्‍वामी हम सबके लिए शीघ्र ही मोक्ष-लक्ष्‍मी प्रदान करें ॥1॥ </p><br><p>	इसी जम्‍बूद्वीप सम्‍बन्‍धी भरत क्षेत्रके वत्‍स देशमें एक कौशाम्‍बी नाम की नगरी है । उसमें पार्थिव नाम का राजा राज्‍य करता था ॥2॥</p><br><p>	वह इक्ष्‍वाकु वंशके नेत्रके समान था, लक्ष्‍मी को अपने वक्ष:स्‍थल पर धारण करता था, अतिशय पराक्रमी था और सब दिशाओं पर आक्रमण कर साक्षात् चक्रवर्ती के समान सुशोभित होता था ॥3॥</p><br><p>	उस राजा के सुन्‍दरी नाम की रानीसे सिद्धार्थ नाम का पुत्र हुआ था । एक दिन वह राजा मनोहर नाम के उद्यान में गया था । वहाँ उसने परमावधिज्ञानरूपी नेत्रके धारक मुनिवर नाम के मुनिके दर्शन किये और विनय से नम्र होकर उनसे धर्म का स्‍वरूप पूछा । मुनिराजने धर्म का यथार्थ स्‍वरूप बतलाया उसे सुनकर राजा को वैराग्‍य उत्‍पन्‍न हो आया । वह विचार करने लगा कि संसार में प्राणी मरण-रूपी मूलधन लेकर मृत्‍युका कर्जदार हो रहा है ॥4-6॥</p><br><p>	प्रत्‍येक जन्‍ममें अनेक दु:खोंको भोगता और उस कर्जकी वृद्धि करता हुआ यह प्राणी दुर्गत हो रहा है- दुर्गतियोंमें पड़कर दु:ख उठा रहा है अ‍थवा दरिद्र हो रहा है । जब तक यह प्राणी रत्‍नत्रय रूपी धनका उपार्जन कर मृत्‍यु रूपी साहूकारके लिए व्‍याज सहित धन नहीं दे देगा तब तक उसे स्‍वास्‍थ्‍य कैसे प्राप्‍त हो सकता है ? वह सुखी कैसे रह सकता है ? ऐसा निश्‍चय कर वह कर्मरूपी शत्रुओं को नष्‍ट करनेका उद्यम करने लगा ॥7-8॥</p><br><p>	उत्‍कृष्‍ट बुद्धि के धारक राजा पार्थिवने, अनेक शास्‍त्रोंके सुनने एवं प्रजा का पालन करनेवाले सिद्धार्थ नाम के अपने सम‍र्थ पुत्र के लिए राज्‍य देकर पूज्‍यपाद मुनिवर नाम के मुनिराज के चरण - कमलोंके समीप जिनदीक्षा धारण कर ली सो ठीक ही है क्‍योंकि सत्‍पुरूषोंकी ऐसी ही प्रवृत्ति होती है ॥9-10॥</p><br><p>	प्रतापी सिद्धार्थ भी सम्‍यग्‍दर्शन प्राप्‍त कर तथा अणुव्रत आदि व्रत धारण कर सुखपूर्वक भोग भोगता हुआ प्रजा का पालन करने लगा ॥11॥</p><br><p>	इस प्रकार समय व्‍यतीत हो रहा था कि एक दिन उसने अपने पिता पार्थिव मुनिराजका समाधिमरण सुना । समाधिमरण का समाचार सुनते ही उसकी विषय-सम्‍बन्‍धी इच्‍छा दूर हो गई । उसने शीघ्र ही मनोहर नाम के उद्यानमें जाकर महाबल नामक केवली भगवान् से तत्‍त्‍वार्थका विस्‍तारके साथ स्‍वरूप समझा ॥12-13॥</p><br><p>	तदनन्‍तर श्रीदत्‍त नामक पुत्र के लिए राज्‍य देकर उसने क्षायिक सम्‍यग्‍दर्शन प्राप्‍त कर लिया और शान्‍त होकर संयम धारण कर लिया ॥14॥</p><br><p>	उस पुरूषोत्‍तमने ग्‍यारह अंग धारण कर सोलह कारण भावनाओं के द्वारा तीर्थंकर नामक पुण्‍य कर्म का बन्‍ध किया ॥15॥</p><br><p>	और आयु के अन्‍त में समाधिमरण कर अपराजित नाम के श्रेष्‍ठ अनुत्‍तर विमान में अतिशय शोभायमान देव हुआ ॥16॥</p><br><p>	वहाँ उसकी तैंतीस सागर की आयु थी, एक हाथ ऊँचा शरीर था, तथा श्‍वासोच्‍छ्वास, आहार, लेश्‍या आदि भाव उस विमान - सम्‍बन्‍धी देवों के जितने बतलाये गये हैं वह उन सबसे सहित था ॥17॥</p><br><p>	जब इस अहमिन्‍द्र का जीवनका अन्‍त आया और वह छह माह बाद यह वहाँसे चलनेके लिए तत्‍पर हुआ तब जम्‍बूवृक्ष से सुशोभित इसी जम्‍बूद्वीप के वंग नामक देशमें एक मिथिला नाम की नगरी थी । वहाँ भगवान् वृषभदेवका वंशज, काश्‍यपगोत्री विजयमहाराज नाम से प्रसिद्ध सम्‍पत्तिशाली राजा राज्‍य करता था ॥18-19॥</p><br><p>	जिस प्रकार उदित होता हुआ सूर्य संसार को अनुरक्‍त - लालवर्णका कर लेता है उसी प्रकार उसने राज्‍यगद्दी पर आरूढ़ होते ही समस्‍त संसार को अनुरक्‍त - प्रसन्‍न कर लिया था और ज्‍यों - ज्‍यों सूर्य स्‍वयं राग - लालिमासे रहित होता जाता है त्‍यों - त्‍यों वह संसार को विरक्‍त - लालिमा से रहित करता जाता है इसी प्रकार वह राजा भी ज्‍यों - ज्‍यों विराग - प्रसन्‍नतासे रहित होता जाता था त्‍यों - त्‍यों संसार को विरक्‍त - प्रसन्‍नतासे रहित करता जाता था । सारांश यह है कि संसार की प्रसन्‍नता और अप्रसन्‍नता उसीपर निर्भर थी सो ठी‍क ही है क्‍योंकि उसने वैसा ही तप किया था और वैसा ही उसका प्रभाव था ॥20॥</p><br><p>	चूंकि पुण्‍य कर्म के उदय से अनेक गुणों के समूह तथा लक्ष्‍मी ने उस राजाका वरण किया था इसलिए उसमें धर्म, अर्थ, कामरूप तीनों पुरूषार्थ अच्‍छी तरह प्रकट हुए थे ॥21॥</p><br><p>	उस राजा के राज्‍य में यदि तापउष्‍णत्‍व था तो सूर्यमें ही था अन्‍यत्र ताप – दु:ख नहीं था, क्रोध था तो सिर्फ कामी मनुष्‍योंमें ही था वहाँके अन्‍य मनुष्‍योंमें नहीं था, विग्रह नाम था तो शरीरोंमें ही था अन्‍यत्र नहीं, विरागता – वीतरागता यदि थी तो मुनियोंमें ही थी वहाँके अन्‍य मनुष्‍योंमें विरागता – स्‍नेहका अभाव नहीं था । परार्थ ग्रहण – अन्‍य कवियोंके द्वारा प्रतिपादित अर्थका ग्रहण करना कुकवियोंमें ही था अन्‍य मनुष्‍योंमें परार्थग्रहण – दूसरेके धनका ग्रहण करना नहीं था । बन्‍धन –हरबन्‍ध, छत्रबन्‍ध आदिकी रचना काव्‍योंमें ही थी वहाँके अन्‍य मनुष्‍योंमें बन्‍धन – पाश आदिसे बाँधा जाना न‍हीं था । विवाद – शास्‍त्रार्थ यदि था तो विजयकी इच्‍छा रखनेवाले विद्वानों में ही था वहाँ के अन्‍य मनुष्‍योंमें विवाद – कलह नहीं था । शरव्‍याप्ति – एक प्रकार के तृणका विस्‍तार नदियोंमें ही था वहाँके मनुष्‍योंमें शरव्‍याप्‍ति – वाणोंका विस्‍तार नहीं था । अनवस्थिति – अस्थिरता यदि थी तो ज्‍यौतिष्‍क देवोंमें ही थी – वे ही निरन्‍तर गमन करते रहते थे वहाँके मनुष्‍योंमें अनवस्थिति - अस्थिरता नहीं थी । क्रूरता यदि थी तो दुष्‍ट ग्रहोंमें ही थी वहाँ के मनुष्‍योंमें क्रूरता – दुष्‍टता - निर्दयता नहीं थी और पिशाचता - पिशाच जाति यदि थी तो देवोंमें ही थी वहाँके मनुष्‍योंमें पिशाचता - नीचता नहीं थी ॥22-24॥</p><br><p>	विजयमहाराजकी महादेवीका नाम वप्पिला था, देवों ने रत्‍नवृष्टि आदिसे उसकी पूजा की थी, श्री, ही, धृति आदि देवियाँ उसकी सेवा करती थीं । शरद् ऋतुकी प्रथम द्वितीया अर्थात् आश्विन कृष्‍ण द्वितीया के दिन अश्विनी नक्षत्र और रात्रिके पिछले पहर जब कि भगवान् का स्‍वर्गावतरण हो रहा था तब सुख से सोई महारानीने पहले कहे सोलह स्‍वप्‍न देखे ॥25-26॥</p><br><p>	उसी समय उसने अपने मुख में प्रवेश करना हुआ एक हाथी देखा । देखते ही उसकी निद्रा दूर हो गई और प्रात:काल के बाजोंका शब्‍द सुनने से उसके हर्षका ठिकाना नहीं रहा ॥27॥</p><br><p>	उसने देशावधि ज्ञानरूपी नेत्रका धररण करनेवाले राजा से इन स्‍वप्‍नों का फल पूछा और राजा ने  भी कहा कि तुम्‍हारे गर्भ में भावी तीर्थंकरने अवतार लिया है ॥28॥</p><br><p>	उसी समय इन्‍द्रों ने आकर अपने नियोगके अनुसार भगवान् का स्‍वर्गावतरण महोत्‍सव - गर्भकल्‍याणकका उत्‍सव किया और तदनन्‍तर सब साथ ही साथ अपने अपने स्‍थानपर चले गये॥29॥</p><br><p>	वप्पिला महादेवीने आषाढ़ कृष्‍ण्‍ा दशमेके दिन स्‍वाति नक्षत्रके योग में समस्‍त लोक के स्‍वामी महाप्रतापी जेष्‍ठपुत्रको उत्‍पन्‍न किया॥30॥</p><br><p>	देवों ने उसी समय आकर जन्‍मकल्‍याणकका उत्‍सव किया और मोह शत्रु को भेदन करनेवाले जिन - बालकका नभिनाथ नाम रक्‍खा ॥31॥</p><br><p>	भगवान् मुनिसुव्रतनाथ तीर्थंकर की तीर्थ - परम्‍परामें जब साठ लाख वर्ष बीत चुके थे तब नमिनाथ तीर्थंकर का जन्‍म हुआ था ॥32॥</p><br><p>	भगवान् नमिनाथ की आयु दश हजार वर्षकी‍ थी, शरीर पन्‍द्रह धनुष ऊँचा था और कान्ति सुवर्ण के समान थी । जब उनके कुमारकाल के अढ़ाई हजार वर्ष बीत गये तब उन्‍होंने अभिषेकपूर्वक राज्‍य प्राप्‍त किया था ॥33-34॥</p><br><p>	इस प्रकार राज्‍य करते हुए भगवान् को पाँच हजार वर्ष बीत गये । एक दिन जब कि आकाश वर्षाऋतुके बादलोंके समूह से व्‍याप्‍त हो रहा था तब महान् अभ्‍युदयके धारक भगवान् नमिनाथ दूसरे सूर्य के समान हाथी के कन्‍धेपर आरूढ़ होकर वन - विहारके लिए गये ॥35-36॥</p><br><p>	उसी समय आकाशमार्गसे आये हुए दो देवकुमार हस्‍तकमल जोड़कर नमस्‍कार करते हुए इस प्रकार प्रार्थना करने लगे ॥37॥	</p><br><p>	वे कहने लगे कि इसी जम्‍बूद्वीप के पूर्व विदेह क्षेत्र में एक वत्‍सकावती नाम का देश है । उसकी सुसीमा नगरी में अपराजित विमानसे अवतार लेकर अपराजित नाम के तीर्थंकर उत्‍पन्‍न हुए हैं । उनके केवलज्ञान की पूजा के लिए सब इन्‍द्र आदि देव आये थे ॥38-39॥</p><br><p>	उनकी सभा में प्रश्‍न हुआ कि क्‍या इस समय भरतक्षेत्र में भी कोई तीर्थंकर है ? सर्वदर्शी अपराजित भगवान् ने उत्‍तर दिया कि इस समय वंगदेशके मिथिलानगर में नमिनाथ स्‍वामी अपराजित विमानसे अवतीर्ण हुए हैं वे अपने पुण्‍योदय से तीर्थंकर होनेवाले हैं ॥40-41॥</p><br><p>	इस समय वे देवों के द्वारा लाये हुए भोगों का अच्‍छी तरह उपभोग कर रहे हैं-गृहस्‍थावस्‍थामें विद्यमान हैं । हे देव ! हम दोनों अपने पूर्व जन्‍ममें धातकीखण्‍ड द्वीप के रहनेवाले थे वहाँ तपश्‍चरण कर सौधर्म नामक स्‍वर्ग में उत्‍पन्‍न हुए हैं । दूसरे दिन हमलोग अपराजित केवलीकी पूजा के लिए गये थे। वहाँ उनके वचन सुनने से पूजनीय आपके दर्शन करने के लिए कौतुकवश यहाँ आये हैं ॥42-43॥</p><br><p>	जिन्‍हें निकटकालमें ही केवलज्ञान की प्राप्ति होनेवाली है ऐसे भगवान् नमिनाथ देवोंकी उक्‍त समस्‍त बातोंको ह्णदय में धारण कर नगर में लौट आये ॥44॥</p><br><p>	वहाँ वे विदेह क्षेत्रके अपराजित तीर्थंकर तथा उनके साथ अपने पूर्वभवके सम्‍बन्‍धका स्‍मरण कर संसार में होनेवाले भावोंका बार-बार विचार करने लगे ॥45॥</p><br><p>		वे विचार करने लगे कि इस आत्‍माने अपने आपको अपने आपके ही द्वारा अनादिकाल से चले आये बन्‍धनोंसे अच्‍छी तरह जकड़ कर शरीर - रूपी जेलखानेमें डाल रक्‍खा है और जिस प्रकार पिंजड़ेके भीतर पापी पक्षी दु:खी होता है अथवा आलान - खम्‍भेसे बँधा हुआ हाथी दु:खी होता है उसी प्रकार यह आत्‍मा निरन्‍तर दु:खी रहता है । यह यद्यपि नाना दु:खोंको भोगता है तो भी उन्‍हीं दु:खोंमें राग करता है । रति नोकषायके अत्‍यन्‍त तीव्र उदय से यह इन्द्रियों के विषय में आसक्‍त रहता है और विष्‍ठाके कीड़ाके समान अपवित्र पदार्थोंमें तृष्‍णा बढ़ाता रहता है ॥46-48॥</p><br><p>	यह प्राणी मृत्‍युसे डरता है किन्‍तु उसी ओर दौड़ता है, दु:खोंसे छूटना चाहता है किन्‍तु उनका ही सन्‍चय करता है । हाय - हाय, बड़े दु:खकी बात है कि आर्त और रौद्र ध्‍यानसे उत्‍पन्‍न हुई तृष्‍णासे इस जीव की बुद्धि विपरीत हो गई है। यह बिना किसी विश्रामके चतुर्गतिरूप भवमें भ्रमण करता है और पाप के उदय से दु:खी होता रहता है । इष्‍ट अर्थका विघात करनेवाली, दृढ़ और अनादि काल से चली आई इस मूर्खताको भी धिक्‍कार हो ॥49-50॥</p><br><p>	इस प्रकार वैराग्‍यके संयोगसे वे भोग तथा राग से बहुत दूर जा खड़े हुए । उसी समय सारस्‍वत आदि समस्‍त वीतराग देवों ने - लौकान्तिक देवों ने उनकी पूजा की ॥51॥</p><br><p>	कर्मों का क्षयोपशम होनेसे उनके प्रशस्‍त संज्‍वलन का उदय हो गया अर्थात् प्रत्‍याख्‍यानावरण क्रोध मान माया लोभका क्षयोपशम और संज्‍वलन क्रोध मान माया लोभका मन्‍द उदय रह गया जिससे रत्‍नत्रयको प्राप्‍त कर उन्‍होंने सुप्रभ नामक पुत्रको अपना राज्‍य - भार सौंप दिया ॥52॥</p><br><p>	तदनन्‍तर देवों के द्वारा किये हुए अभिषेकके साथ - साथ दीक्षा - कल्‍याणकका उत्‍सव प्राप्‍त कर वे उत्‍तरकुरू नाम की मनोहर पालकी पर सवार हो चैत्रवन नामक उद्यानमें गये । वहाँ उन्‍होंने बेलाका नियम लेकर आषाढ़कृष्‍ण दशमीके दिन अश्विनी नक्षत्र में सायंकाल के समय एक हजार राजाओं के साथ संयम धारण कर लिया और उसी समय संयमी जीवों के प्राप्‍त करने के योग्‍य चतुर्थ - मन:पर्ययज्ञान भी प्राप्‍त कर लिया ॥53-55॥</p><br><p>	पारणाके लिए भगवान् वीरपुर नामक नगर में गये वहाँ सुवर्ण के समान कान्तिवाले राजा दत्‍तने उन्‍हें आहार दान देकर पन्‍चाश्‍चर्य प्राप्‍त किये ॥56॥</p><br><p>	तदनन्‍तर जब छद्मस्‍थ अवस्‍थाके नव वर्ष बीत गये तब वे एक दिन अपने ही दीक्षावन में मनोहर बकुल वृक्ष के नीचे वेला का नियम लेकर ध्‍यानारूढ़ हुए । वहीं पर उन्‍हें मार्गशीर्ष शुक्‍लपक्ष की  तीसरी नन्‍दा तिथि अर्थात् एकादशी के दिन सायंकाल के समय समस्‍त पदार्थों को प्रकाशित करनेवाला केवलज्ञान उत्‍पन्‍न हुआ - उसी समय इन्‍द्र आदि देवों ने चतुर्थ - ज्ञानकल्‍याणका उत्‍सव किया ॥57-59॥</p><br><p>	सुप्रभार्यको आदि लेकर उनके सत्रह गणधर थे । चार सौ पचास समस्‍त पूर्वोंके जानकार थे, बारह हजार छह सौ अच्‍छे व्रतोंको धारण करने वाले शिक्षक थे, एक हजार छह सौ अवधिज्ञान के धारकोंकी संख्‍या थी, इतने ही अर्थात् एक हजार छह सौ ही केवल ज्ञानी थे, पन्‍द्रह सौ विक्रियाऋद्धि के धारक थे, बारह सौ पचास परिग्रह रहित मन:पर्ययज्ञानी थे और एक हजार वादी थे । इस तरह सब मुनियोंकी संख्‍या बीस हजार थी । मंगिनीको आदि लेकर पैंतालीस हजार आर्यिकाएं थीं, एक लाख श्रावक थे, तीन लाख श्राविकाएं थीं, असंख्‍यात देव देवियां थीं और संख्‍यात तिर्यन्‍च थे ॥60-65॥</p><br><p>	इस प्रकार समीचीन धर्म का उपदेश करते हुए भगवान् नमिनाथ ने नम्रीभूत बारह सभाओं के साथ आर्य क्षेत्र में सब ओर विहार किया । जब उनकी आयु का एक माह बाकी रह गया तब वे विहार बन्‍द कर सम्‍मेदशिखर पर जा विराजमान हुए । वहाँ उन्‍होंने एक हजार मुनियों के साथ प्रतिमा योग धारण कर लिया और वैशाखकृष्‍ण चतुर्दशी के दिन रात्रिके अन्तिम समय अश्विनी नक्षत्र में मोक्ष प्राप्‍त कर लिया ॥66-68॥</p><br><p>	उसी समय देवों ने आकर सबके स्‍वामी श्री नमिनाथ तीर्थंकर का पन्‍चम - निर्वाणकल्‍याणकका उत्‍सव किया और तदनन्‍तर पुण्‍यरूपी पदार्थ को प्राप्‍त हुए स‍ब देव अपने - अपने स्‍थानको चले गये ॥69॥</p><br><p>	जिनका शरीर सुवर्ण के समान देदीप्‍यमान था, जिन्‍होंने घातिया कर्मोंके साथ युद्ध किया था, समस्‍त अहितोंको जीता था अथवा विजय प्राप्‍त की थी, नम्रीभूत देव जय - जय करते हुए जिनकी स्‍तुति करते थे, जो विद्वान् शिष्‍योंके स्‍वामी थे और अन्‍त में जिन्‍होंने शरीर नष्‍ट कर दिया था- मोक्ष प्राप्‍त किया था वे श्री नमिनाथ स्‍वामी हम सबके संसार - सम्‍बन्‍धी बहुत भारी भयको नष्‍ट करें ॥70॥</p><br><p>	जो तीसरे भवमें कौशाम्‍बी नगर में सिद्धार्थ नाम के प्रसिद्ध राजा थे, वहाँ पर घोर तपश्‍चरण कर जो अनुत्‍तरके चतुर्थ अपराजित विमान में देव हुए और वहाँसे आकर जो मिथिला नगरी में इन्‍द्रों के द्वारा वन्‍दनीय तीनों जगत् के हितकारी वचनों को प्रकट करने के लिए नमिनाथ नामक इक्‍कीसवें तीर्थंकर हुए, जिन्‍होंने देवों सहित समस्‍त इन्‍द्रोंसे नमस्‍कार कराया था, जिनपर चमर ढोरे जा रहे थे और जिनपर उड़ते हुए भ्रमरोंसे सुशोभित पुष्‍पवृष्टियोंका समूह पड़ा करता था ऐसे श्री नमिनाथ भगवान् चरण - कमल के मकरन्‍द - रसको पान करनेवाले शिष्‍य रूपी भ्रमरोंके लिए निरन्‍तर संतोष प्रदान करते रहें ॥71-72॥</p><br><p>	तीनों जगत् को जीतनेसे जिसका गर्व बढ़ रहा है ऐसे मोहका माहात्‍म्‍य मर्दन करनेसे जिन्‍हें मोक्ष - लक्ष्‍मी प्राप्‍त हुई है ऐसे श्री नमिनाथ भगवान् हम सबके लिए भी मोक्ष - लक्ष्‍मी प्रदान करें ॥73॥</p><br><p>	अथानन्‍तर - इसी जम्‍बूद्वीप के उत्‍तर भाग में एक ऐरावत नाम का बड़ा भारी क्षेत्र है उसके श्रीपुर नगर में लक्ष्‍मीमान् वसुन्‍धर नाम का राजा रहता था ॥74॥</p><br><p>	किसी एक दिन पद्मावती स्‍त्रीके वियोगसे उसका मन अत्‍यन्‍त विरक्‍त हो गया जिससे वह अत्‍यन्‍त सुन्‍दर मनोहर नाम के वन में गया । वहाँ उसने वरचर्म नाम के सर्वज्ञ भगवान् से धर्मके सद्भावका निर्णय किया फिर विनयन्‍धर नाम के पुत्र के लिए अपना सब भार सौंपकर अनेक राजाओं के साथ, संयम धारण कर लिया । तदनन्‍तर कठोर तपश्‍चरण कर समाधि मरण किया जिससे महाशुक्र स्‍वर्ग में देव हुआ ॥75- 77॥</p><br><p>	वहाँ पर उसकी सोलह सागर की आयु थी, दिव्‍य भोगों का अनुभव कर वह वहाँसे च्‍युत हुआ और इन्‍हीं नमिनाथ तीर्थंकरके तीर्थ में वत्‍स देश की कौशाम्‍बी नगरी के अधिपति, इक्ष्‍वाकुवंशी राजा विजयकी प्रभाकरी नाम की देवीसे कान्तिमान् पुत्र हुआ ॥78- 79॥</p><br><p>	वह सर्व लक्षणों से युक्‍त था, जयसेन उसका नाम था, तीन हजार वर्षकी उसकी आयु थी साठ हाथकी ऊँचाई थी, तपाये हुए सुवर्ण के समान कान्ति थी, वह चौदह रत्‍नोंका स्‍वामी था, नौ निधियाँ सदा उसकी सेवा करती थीं, ग्‍यारहवाँ चक्रवर्ती था और दश प्रकार के भोग भोगता हुआ सुख से समय बिताता था । किसी एक दिन वह ऊँचे राजभवनकी छत पर अन्‍त:पुरवर्ती जनों के साथ लेट रहा था ॥80-82॥</p><br><p>	पौर्णमासीके चन्‍द्रमा के समान वह समस्‍त दिशाओं को देख रहा था कि इतनेमें ही उसे उल्‍कापात दिखाई दिया। उसे देखते ही विरक्‍त होता हुआ वह इस प्रकार विचार करने लगा कि देखो यह प्रकाशमान वस्‍तु अभी तो ऊपर थी और फिर शीघ्र ही अपनी दो पर्यायें छोड़कर कान्तिरहित होती हुई नीचे चली गई ॥83-84॥</p><br><p>	‘मेरा तेज भी बहुत ऊँचा है, तथा बलवान् है’ इस तरह के मदको धारण करता हुआ जो मूढ प्राणी अपनी आत्‍माके लिए हितकारी परलोक सम्‍बन्‍धी कार्यका आचरण नहीं करता है और उसके विपरीत नश्‍वर तथा संतुष्‍ट नहीं करनेवाले विषयोंमें आसक्‍त रहता है वह प्रमादी मनुष्‍य भी इसी उल्‍काकी गतिको प्राप्‍त होता है अर्थात् तेज रहित होकर अधोगति‍को जाता है ॥85– 86॥</p><br><p>	ऐसा विचार कर सरल बुद्धि के धारक चक्रवर्ती ने काल आदि लब्‍धियोंकी अनुकूलता से चक्र आदि समस्‍त राम्राज्‍यको छोडनेका निश्‍चय कर लिया । वह अपने बड़े पुत्रों के लिए राज्‍य देने लगा परन्‍तु उन्‍होंने तप धारण करने की उदात्‍त इच्छा से राज्‍य लेने की इच्‍छा नहीं की तब उसने छोटे पुत्र के लिए राज्‍य दिया और अनेक राजाओं के साथ वरदत्‍त नाम के केवली भगवान् से संयम धारण कर लिया । वह कुछ ही समयमें श्रुत बुद्धि तप विक्रिया और औषध आदि ऋद्धियों से विभूषित हो गया ॥87-89॥</p><br><p>	चारण ऋद्धि भी उसे प्राप्‍त हो गई । अन्‍त में वह सम्‍मेदशिखरके चारण नामक ऊँचे शिखरपर प्रायोपगमन संन्‍यास धारण कर आत्‍माकी आराधना करता हुआ जयन्‍त नामक अनुत्‍तर विमान में अहमिन्‍द्र हुआ और वहाँ उत्‍तम पुण्‍यकर्म के अनुभागसे उत्‍पन्‍न हुए सुख का चिरकाल के लिए अनुभव करने लगा ॥90- 91॥</p><br><p>	जयसेनका जीव पहले भवमें वसुन्‍धर नाम का राजा था फिर समीचीन तपश्‍चरण प्राप्‍त कर सोलह सागर की आयुवाला देव हुआ, वहाँसे चय कर जयसेन नाम का चक्रवर्ती हुआ और फिर जयन्‍त विमान में सुख का भाण्‍डार स्‍वरूप अहमिन्‍द्र हुआ ॥92॥</p><br></div><hr class=type_7>
<div class=gatha>पर्व - 70</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर – सज्‍जन लोग जिन्‍हें उत्‍तम क्षमा आदि दश धर्म रूपी अरोंका अवलम्‍बन बतलाते हैं और जो समीचीन धर्मरूपी चक्रकी हाल हैं ऐसे श्री नेमिनाथ स्‍वामी हम लोगों को शान्ति करनेवाले हों ॥1॥</p><br><p>	जिनेन्‍द्र भगवान् नारायण और बलभद्रका पुण्‍यवर्धक पुराण संसार से भय उत्‍पन्‍न करनेवाला है इसलिए इस श्रुतज्ञान को मन – वचन कायकी शुद्धिके लिए वन्‍दना करता हूं ॥2॥</p><br><p>	मंगलाचरण रूपी सत्क्रिया करके मैं हरिवंश नामक पुराण कहूँगा और वह भी पूर्वाचार्योंके अनुसार जैसा हुआ है अथवा जैसा सुना है वैसा ही कहूंगा ॥3॥</p><br><p>	इसी जम्‍बूद्वीप के पश्चिम विदे‍ह क्षेत्र में सीतोदा नदी के उत्‍तर तट पर सुगन्धिला नाम के देशमें एक सिंहपुर नाम का नगर है उसमें अर्हद्दास नाम का राजा राज्‍य करता था । उसकी स्‍त्री का नाम जिनदत्‍ता था । दोनों ही पूर्वभवमें संचित पुण्‍यकर्म के उदय से उत्‍पन्‍न हुए कामभोगों से संतुष्‍ट रहते थे । इस प्रकार दोनोंका सुख से समय बीत रहा था । किसी एक दिन रानी जिनदत्‍ताने श्री जिनेन्‍द्र भगवान् की अष्‍टाह्निका सम्‍बन्‍धी महापूजा करने के बाद आशा प्रकट की कि मै कुलके तिलकभूत पुत्रको प्राप्‍त करूँ’ । ऐसी आशा कर वह बडी प्रसन्‍नतासे रात्रिमें सुख से सोई । उसी रात्रिको अच्‍छे व्रत धारण करनेवाली रानीने सिंह, हाथी, सूर्य, चन्‍द्रमा और लक्ष्‍मी का अभिषेक इस पाँच स्‍वप्‍न देखनेके बाद ही कोई पुण्‍यात्‍मा उसके गर्भ में अवतीर्ण हुआ और नौ माह बीत जानेपर रानीने बलवान् पुत्र उत्‍पन्‍न किया । उस पुत्र के जन्‍म समय से लेकर उसका पिता शत्रुओं द्वारा अजय हो गया था इसलिए भाई – बान्‍धवोंने उसका नाम अपराजित रक्‍खा ॥4–10॥</p><br><p>	वह रूप आदि गुणरूपी सम्‍पत्तिके साथ साथ यौवन अवस्‍था तक बढ़ता गया इसलिए देवोंमें इन्‍द्रके समान सुन्‍दर दिखने लगा ॥11॥</p><br></div><hr class=type_7>
<div class=gatha>पर्व - 71</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर - कंसकी स्त्रियों द्वारा छोड़े हुए अश्रुजलका पान कर पृथ्‍वी रूपी वृक्ष से चारों ओर उत्‍सव रूपी अंकुर प्रकट होने लगे ॥1॥</p><br><p>	‘यह शूरवीर, पुण्‍यात्‍मा वसुदेव राजाका पुत्र है, कंसके भय से छिप कर व्रजमें वृद्धि को प्राप्‍त हो रहा था, अनुक्रम से होनेवाली वृद्धि, न केवल इनके पक्ष की ही वृद्धिके लिए है अपितु चन्‍द्रमा के समान समस्‍त संसार की वृद्धिके लिए है’ इस प्रकार नगरवासी तथा देशवासी लोग जिनकी स्‍तुति करते थे, जिन्‍होंने राजा उग्रसेनको बन्‍धन - मुक्‍त कर दिया था, जो महात्‍मा थे, जिन्‍होंने उत्‍तम धनके द्वारा नन्‍द आदि गोपालोंकी पूजा कर उन्‍हें विदा किया था, और जो भाई - बन्‍धुओं के साथ मिलकर शौर्यपुर नगर में प्रविष्‍ट हुए थे ऐसे श्रीकृष्‍णका समय सुख से बीत रहा था कि एक दिन कंसकी रानी जीवद्यशा पतिकी मृत्‍युसे दु:खी होकर जरासंघके पास गई। उसने मथुरापुरीमें जो वृत्‍तान्‍त हुआ था वह सब जरासन्‍धको बतला दिया ॥2-6॥</p><br><p>	उस वृत्‍तान्‍तको सुनकर जरासंघने क्रोधवश पुत्रोंको यादवोंके प्रति चढ़ाई करने की आज्ञा दी ॥7॥</p><br><p>	वे पुत्र अपनी सेना सजाकर गये और युद्धके आंगन में पराजित हो गये सो ठीक ही है क्‍योंकि भाग्‍यके प्रतिकूल होने पर कौन पराजयको प्राप्‍त नहीं होते ? ॥8॥</p><br><p>	अबकी बार जरासंघने कुपित होकर अपना अपराजित नाम का पुत्र भेजा क्‍योंकि वह उसे सार्थक नामवाला तथा शत्रुओं के लिए यमराज के समान समझता था ॥9॥</p><br><p>	बड़ी भारी सेना लेकर अपराजित गया और चिरकाल तक उसने तीनसौ छयालीस बार युद्ध किया परन्‍तु पुण्‍य क्षीण हो जानेसे उसे भी पराड़्मुख होना पड़ा ॥10॥</p><br><p>	तदनन्‍तर ‘मैं पिताकी आज्ञा से यादवोंको अवश्‍य जीतूँगा’ ऐसा संकल्‍प कर उसके उद्यमी कालयवन नामक पुत्रने प्रस्‍थान किया ॥11॥</p><br><p>	कालयवन की आज्ञा सुनकर अग्रशोची यादवोंने शौर्यपुर, हस्तिनापुर और मथुरा तीनों ही स्‍थान छोड़ दिये ॥12॥</p><br><p>	कालयवन उनका पीछा कर रहा था, तब यादवोंकी कुल  - देवता बहुत - सा ईन्‍धन इकट्ठा कर तथा ऊँची लौवाली अग्नि जलाकर और स्‍वयं एक बुढि़याका रूप बना कर मार्ग में बैठ गई । उसे देख कर युवा कालयवनने उससे पूछा कि यह क्‍या है ? उत्‍तरमें बुढि़या कहने लगी कि हे राजन् । सुन, आपके भय से मेरे सब पुत्र यादवोंके साथ - साथ इस ज्‍वालाओंसे भयंकर अग्निमें गिरकर मर गये हैं ॥13-15॥</p><br><p>	बुढि़याके वचन सुनकर कालयवन कहने लगा कि अहो, मेरे भय से समस्‍त शत्रु मेरी प्रतापाग्निके समान इस अग्निमें प्रविष्‍ट हो गये हैं ॥16॥</p><br><p>	ऐसा विचार कर वह शीघ्र ही लौट पड़ा और झूठा अहंकार धारण करता हुआ पिता के पास पहुँच गया । आचार्य कहते हैं कि इस बिना विचारी चेष्‍टाको धिक्‍कार है ॥17॥</p><br><p>	इधर चलते - चलते यादवोंकी सेना अपना स्‍थान बनानेके लिए समुद्र के किनारे ठहर गई ॥18॥</p><br><p>	वहाँ कृष्‍णने शुद्ध भावोंसे दर्भके आसन पर बैठकर विधि - पूर्वक मन्‍त्रका जाप करते हुए अष्‍टोपवास का नियम लिया । उसी समय नैगम नाम के देवने कहा कि मैं घोड़ाका रूप रखकर आऊँगा सो मुझपर सवार होकर तुम समुद्र के भीतर बारह योजन तक चले जाना । वहाँ तुम्‍हारे लिए नगर बन जायगा । नैगम देवकी बात सुन कर श्रीकृष्‍णने निश्‍चयानुसार वैसा ही किया सो ठीक ही है क्‍योंकि पुण्‍य के रहते हुए कौन मित्र नहीं हो जाता ? ॥19-21॥</p><br><p>	जो प्राप्‍त हुए वेगसे उद्धत है, जिसपर श्रीकृष्‍ण बैठे हुए हैं, और जिसके कानोंके चमर निश्‍चल हैं ऐसा घोड़ा जब दौड़ने लगा तब मानो श्रीकृष्‍णके भय से ही समुद्र दो भेदोंको प्राप्‍त हो गया सो ठीक ही है क्‍योंकि बुद्धि और शक्तिसे युक्‍त मनुष्‍यों के द्वारा जलका <span class=comment>(पक्षमें मूर्ख लोगोंका)</span> समूह भेदको प्राप्‍त हो ही जाता है ॥22-23॥</p><br><p>	उसी समय वहाँ श्रीकृष्‍ण तथा होनहार नेमिनाथ तीर्थंकरके पुण्‍य से इन्‍द्र की आज्ञा पाकर कुबेर ने एक सुन्‍दर नगरीकी रचना की । जिसमें सबसे पहले उसने विधिपूर्वक मंगलों का मांगलिक स्‍थान और एक हजार शिखरोंसे सुशोभित देदीप्‍यमान एक बड़ा जिनमन्दिर बनाया फिर वप्र, कोट, परिखा, गोपुर तथा अट्टालिका आदिसे सुशोभित, पुण्‍यात्‍मा जीवोंसे युक्‍त मनोहर नगरी बनाई । समुद्र अपनी बड़ी - बड़ी तरंग रूपी भुजाओंसे उस नगरी के गोपुरका आलिंगन करता था, वह नगरी अपनी दीप्तिसे देवपुरीकी हँसी करती थी और द्वारावती उसका नाम था ॥24-27॥</p><br><p>	जिन्‍हें लक्ष्‍मी कटाक्ष उठा कर देख रही है ऐसे श्रीकृष्‍णने पिता वसुदेव तथा बड़े भाई बलदेव के साथ उस नगरी में प्रवेश किया और यादवोंके साथ सुख से रहने लगे ॥28॥</p><br><p>	अथानन्‍तर - जो आगे चल कर तीन लोकका स्‍वामी होनेवाला है ऐसा अहमिन्‍द्र का जीव जब छह माह बाद जयन्‍त विमानसे चलकर इस पृथिवीपर आनेके लिए उद्यत हुआ तब काश्‍यपगोत्री, हरिवंशके शिखामणि राजा समुद्रविजय की रानी शिवदेवी रत्‍नों की धारा आदिसे पूजित हुई और देवियाँ उसके चरणों की सेवा करने लगीं । छह माह समाप्‍त होने पर रानीने कार्तिक शुक्‍ल षष्‍ठी के दिन उत्‍तराषाढ़ नक्षत्र में रात्रिके पिछले समय सोलह स्‍वप्‍न देखे ओर उनके बाद ही मुख - कमलमें प्रवेश करता हुआ एक उत्‍तम हाथी भी देखा ॥29-32॥</p><br><p>	तदनन्‍तर - बन्‍दीजनों के शब्‍द और प्रात:काल के समय बजनेवाली भेरियोंकी ध्‍वनि सुनकर जागी हुई रानी शिवदेवीने मंगलमय स्‍नान किया, पुण्‍य रूप वस्‍त्राभरण धारण किये और फिर बड़ी नम्रतासे राजा के पास जाकर वह उनके अर्धासन पर बैठ गई । पश्‍चात् उसने अपने देखे हुए स्‍वप्‍नों का फल पूछा । सूक्ष्‍म बुद्धिवाले राजा समुद्रविजयने भी सुने हुए आगमका विचार कर उन स्‍वप्‍नों का फल कहा कि तुम्‍हारे गर्भ में तीन लोक के स्‍वामी तीर्थंकर अवतीर्ण हुए हैं ॥33-35॥	</p><br><p>	उस समय रानी शिवदेवी स्‍वप्‍नों का फल सुनकर ऐसी सन्‍तुष्‍ट हुई मानो उसने तीर्थंकरको प्राप्‍त ही कर लिया हो । उसी समय इन्‍द्रों ने भी अपने - अपने चिह्नोंसे जान लिया । वे सब बड़े हर्ष से मिलकर आये और स्‍वर्गावतरण कल्‍याण <span class=comment>(गर्भकल्‍याणक)</span> का महोत्‍सव करने लगे । उत्‍सव द्वारा पुण्‍योपार्जन कर वे अपने - अपने स्‍थान पर चले गये ॥36-37॥	</p><br><p>	फिर श्रावण शुक्‍ला षष्‍ठी के दिन चित्रा नक्षत्र में ब्रह्मयोगके समय तीन ज्ञान के धारक भगवान् का जन्‍म हुआ ॥38॥</p><br><p>	तदनन्‍तर अपने आसन कम्पित होनेसे जिन्‍हें अवधिज्ञान उत्‍पन्‍न हुआ है ऐसे सौधर्म आदि इन्‍द्र हर्षित होकर आये और नगरीको घेर कर खड़े गये । तदनन्‍तर जो नील कमल के समान कान्ति के धारक हैं, ईशानेन्‍द्रने जिनपर छत्र लगाया है, त‍था नमस्‍कार करते हुए चमर और वैरोचन नाम के इन्‍द्र जिनपर चमर ढोर रहे हैं ऐसे जिनेन्‍द्र बालक को सौधर्मेन्‍द्रने बड़ी भक्ति से उठाया और कुबेर - निर्मित तीन प्रकारकी मणिमय सीढि़योंके मार्गसे चलकर उन्‍हें ऐरावत हाथी के स्‍कन्‍ध पर विराजमान किया । अब इन्‍द्र आकाश - मार्गसे चलकर सुमेरू पर पहुँचा वहाँ उसने सुमेरू पर्वत की ईशान दिशामें पाण्‍डुक शिलाके अग्रभाग पर जो अनादि - निधन मणिमय सिंहासन रक्‍खा है उसपर सूर्यसे भी अधिक तेजस्‍वी जिन - बालक को विराजमान कर दिया । वहीं उसने अनुक्रम से हाथों हाथ लाकर इन्‍द्रों के द्वारा सौंपे हुए एवं और सागरके जलसे भरे, सुवर्णमय एक हजार आठ देदीप्‍यमान कलशोंके द्वारा उनका अभिषेक किया, उन्‍हें इच्‍छानुसार यथायोग्‍य आभूषण पहिनाये और ये समीचीन धर्मरूपी चक्रकी नेमि हैं – चक्रधारा हैं, इसलिए उन्‍हें नेमि नाम से सम्‍बोधित किया । फिर सौधर्मेन्‍द्रने मुकुटबद्ध इन्‍द्रों के द्वारा माननीय महाभ्‍युदयके धारक भगवान् को सुमेरू पर्वत से लाकर माता - पिताको सौंपा, विक्रिया द्वारा अनेक भुजाएँ बनाकर रस और भावसे भरा हुआ आनन्‍द नाम का नाटक किया और यह सब करने के बाद वह समस्‍त देवों के साथ अपने स्‍थान पर चला गया ॥39-48॥</p><br><p>	भगवान् नमिनाथ की तीर्थपरम्‍पराके बाद पाँच लाख वर्ष बीत जानेपर नेमि जिनेन्‍द्र उत्‍पन्‍न हुए थे, उनकी आयु भी इसी अन्‍तराल में शामिल थी, उनकी आयु एक हजार वर्षकी थी, शरीर दश धनुष ऊँचा था, उनके संस्‍थान और संहनन उत्‍तम थे, तीनों लोकों के इन्‍द्र उनकी पूजा करते थे, और मोक्ष उनके समीप था । इस प्रकार वे दिव्‍य मुखोंका अनुभव करते हुए चिरकाल तक द्वारावतीमें रहे ॥49-51॥</p><br><p>	इस तरह सुखोपभोग करते हुए उनका बहुत भारी समय एक क्षणके समान बीत गया । किसी एक दिन मगध देशके रहनेवाले ऐसे कितने ही वैश्‍य पुत्र, जो कि जलमार्गसे व्‍यापार करते थे, पुण्‍योदय से मार्ग भूल कर द्वारावती नगरी में आ पहुँचे । वहाँ की राजलीला और विभूति देखकर आश्‍चर्यमें पड़ गये । वहाँ जाकर उन्‍होंने बहुतसे श्रेष्‍ठ रत्‍न खरीदे । तदनन्‍तर राजगृह नगर जाकर उन वैश्‍य - पुत्रों ने अपने सेठको आगे किया और उन रत्‍नोंको भेंट देकर चक्ररत्‍नके धारक राजा जरासन्‍धके दर्शन किये । राजा जरासन्‍धने उन सबका सन्‍मान कर उनसे पूछा कि ‘अहो वैश्‍य-पुत्रो ! आप लोगोंने यह रत्‍नोंका समूह कहाँसे प्राप्‍त किया है ? यह अपनी उठती हुई किरणों से ऐसा जान पड़ता है मानो कौतुकवश इसने नेत्र ही खोल रक्‍खे हों’ ॥52-56॥</p><br><p>	उत्‍तरमें वे वैश्‍यपुत्र कहने लगे कि हे राजन् ! सुनिये, हम लोगोंने एक बड़ा आश्‍चर्य देखा है और ऐसा आश्‍चर्य, जिसे कि पहले कभी नहीं देखा है। समुद्र के बीच में एक द्वारावती नगरी है जो ऐसी जान पड़ती है मानो पातालसे ही निकल कर पृथिवी पर आई हो । वहाँ चूनासे पुते हुए बड़े - बड़े भवन सघनतासे विद्यमान हैं जिससे ऐसा जान पड़ता है मानो समुद्र के फेनका समूह ही नगरी के आकार परिणत हो गया हो । वह शत्रुओं के द्वारा अलंघनीय है अत: ऐसी जान पड़ती है मानो भरत चक्रवर्तीका दूसरा पुण्‍य ही हो । भगवान् नेमिनाथ की उत्‍पत्तिका कारण होनेसे वह नगरी सब नगरियोंमें उत्‍तम है, कोई भी उसका विघात नहीं कर सकता है, वह याचकों से रहित है, यह उसके महलों पर बहुत - सी पताकाएँ फहराती र‍हती हैं जिससे ऐसा जान पड़ता है कि 'यह गौरव रहित शरद् ऋतुके बादलों का समूह मेरे ऊपर रहता है' इस ईर्ष्‍याके कारण ही वह मानो महलोंके अग्रभाग पर फहराती हुई चन्‍चल पताकाओं रूपी बहुत - सी भुजाओंसे आकाश में ऊँचाई पर स्थित शरद् ऋतुके बादलोंको वहाँसे दूर हटा रही हो । वह नगरी ठीक समुद्र के जलके समान है क्‍योंकि जिस प्रकार समुद्र के जलमें बहुतसे रत्‍न रहते हैं उसी प्रकार उस नगरी में भी बहुतसे रत्‍न विद्यमान हैं, जिस प्रकार समुद्रका जल कृष्‍ण तेज अर्थात् काले वर्णसे सुशोभित रहता है उसी प्रकार वह नगरी भी कृष्‍ण तेज अर्थात् वसुदेव के पुत्र श्री कृष्‍णके प्रतापसे सुशोभित है, और जिस प्रकार समुद्र के जलमें सदा गम्‍भीर शब्‍द होता रहता है उसी प्रकार उस नगरी में भी सदा गम्‍भीर शब्‍द होता रहता है । वह नौ योजन चौड़ी तथा बारह योजन लम्‍बी है, समुद्र के बीच में है तथा यादवोंकी नगरी कहलाती है । हम लोगोंने ये रत्‍न वहीं प्राप्‍त किये हैं' ऐसा वैश्‍य - पुत्रों ने कहा ॥57-64॥</p><br><p>	जब दैवसे छले गये अहंकारी जरासन्‍धने वैश्‍य - पुत्रों के उक्‍त वचन सुने तो वह क्रोधसे अन्‍धा हो गया, उसकी दृष्टि भयंकर हो गई, यही नहीं, बुद्धिसे भी अन्‍धा हो गया ॥65॥</p><br><p>	जिसकी सेना, असमयमें प्रकट हुए प्रलयकाल के लहराते समुद्र के समान चन्‍चल है ऐसा वह जरासन्‍ध यादव लोगोंका शीघ्र ही नाश करने के लिए तत्‍काल चल पड़ा ॥66॥</p><br><p>	बिना कारण ही युद्धसे प्रेम रखनेवाले नारदजीको जब इस बात का पता चला तो उन्‍होंने शीघ्र ही जाकर श्रीकृष्‍णसे जरासन्‍धके कोपका समाचार कह दिया ॥67॥</p><br><p>	'शत्रु चढ़कर आ रहा है' यह समाचार सुनकर श्रीकृष्‍णको कुछ भी आकुलता नहीं हुई । उन्‍होंने नेमिकुमार के पास जाकर कहा कि आप इस नगरकी रक्षा कीजिए । सुना है कि मगधका राजा जरासन्‍ध हम लोगों को जीतना चाहता है सो मैं उसे आपके प्रभाव से घुणके द्वारा खाये हुए जीर्ण वृक्ष के समान शीघ्र ही नष्‍ट किये देता हूं । श्रीकृष्‍णके वीरता पूर्ण वचन सुनकर जिनका चित्‍त प्रसन्‍नतासे भर गया है जो कुछ - कुछ मुसकरा रहे हैं और जिनके नेत्र मधुरतासे ओत - प्रोत हैं ऐसे भगवान् नेमिनाथको अवधिज्ञान था अत: उन्‍होंने निश्‍चय कर लिया कि विरोधियोंके ऊपर हम लोगोंकी विजय निश्चित रहेगी । उन्‍होंने दाँतोंकी देदीप्‍यमान कान्ति को प्रकट करते हुए 'ओम्' शब्‍द कह दिया अर्थात् द्वारावतीका शासन स्‍वीकृत कर लिया । जिस प्रकार जैनवादी अन्‍यथानुपपत्ति रूप लक्षणसे सुशोभित पक्ष आदिके द्वारा ही अपनी जयका निश्‍चय कर लेता है उसी प्रकार श्रीकृष्‍णने भी नेमिनाथ भगवान् की मुसकान आदिसे ही अपनी विजयका निश्‍चय कर लिया था ॥68- 72॥</p><br><p>	अथानन्‍तर कृष्‍ण और बलदेव, शत्रुओं को जीतनेके लिए जय, विजय, सारण, अंगद, दव, उद्धव, सुमुख, पद्म, जरा, सुदृष्टि, पाँचों पाण्‍डव, सत्‍यक, द्रुपद, समस्‍त यादव, विराट्, अपरिमित सेनाओंसे युक्‍त धृष्‍टार्जुन, उग्रसेन, युद्धका अभिलाषी चमर, विदुर, तथा अन्‍य राजाओं के साथ उद्धत होकर युद्धके लिए तैयार हुए और वहाँसे चलकर कुरूक्षेत्र में जा पहुँचे ॥73- 76॥	</p><br><p>	उधर युद्धकी इच्‍छा रखनेवाला जरासन्‍ध भी अपनी गर्मी <span class=comment>(अहंकार)</span> प्रकट करनेवाले भीष्‍म, कर्ण, द्रोण, अश्‍वत्‍थामा, रूक्‍म, शल्‍य, वुषसेन, कृप, कृपवर्मा, रूदिर, इन्‍द्रसेन, राजा जयद्रथ, हेमप्रभ, पृथिवी का नाथ दुर्योधन, दु:शासन, दुर्मर्षण, दुर्धर्षण, दुर्जय, राजा कलिंग, भगदत्‍त, तथा अन्‍य अनेक राजाओं के साथ कृष्‍णके सामने आ पहुंचा ॥77-80॥</p><br><p>	उस समय श्री कृष्‍णकी सेनामें युद्धकी भेरियाँ बज रही थीं सो जिस प्रकार कुसुम्‍भ रंग वस्‍त्रको रंग देता है उसी प्रकार उन भेरियोंके उठते हुए शब्‍दने भी शूरवीरोंके चित्‍तको रंग दिया था ॥81॥</p><br><p>	उन भेरियोंका शब्‍द्द सुनकर कितने ही राजा लोग देवताओंकी पूजा करने लगे और कितने ही गुरूओं के पास जाकर अहिंसा आदि व्रत ग्रहण करने लगे ॥82॥</p><br><p>	युद्धके सम्‍मुख हुए कितने ही राजा अपने भृत्‍योंसे कह रहे थे कि तुम लोग कवच धारण करो, पैनी तलवार लो, धनुष चढ़ाओ और हाथी तैयार करो । घोड़ों पर जीनकस कर तैयार करो, स्त्रियाँ अधिकारियोंके लिए सौंपो, रथोंमें घोड़े जोत दो, निरन्‍तर भोग - उपभोग की वस्‍तुओं का सेवन किया जाय और बन्‍दी तथा मागध लोग अपने पराक्रमकी वन्‍दना करें – स्‍तुति करें' ॥83-86॥	</p><br><p>	उस समय कितने ही राजा, स्‍वामी की भक्तिसे, कितने ही स्‍वाभाविक पराक्रमसे, कितने ही शत्रुओं पर जमी हुई ईर्ष्‍यासे, कितने ही यश पानेकी इच्‍छासे, कितने ही शूरवीरोंकी गति पानेके लोभसे, कितने ही अपने वंशके अभिमानसे और कितने ही युद्ध सम्‍बन्‍धी अन्‍य – अन्‍य कारणों से प्राणोंका नाश करने के लिए तैयार हो गये थे ॥87-88॥</p><br><p>	उस समय श्रीकृष्‍ण भी बड़ा गर्व कर रहे थे, सब आभूषण पहिने थे और शरीर पर केशर पर केशर लगाये हुए थे जिससे ऐसे जान पड़ते थे मानो सिन्‍दूर लगाये हुए हाथी हों ॥89॥</p><br><p>	'आपकी जय हो', 'आप चिरंजीव रहे' इस प्रकार बन्‍दीजन उनका मंगलपाठ पढ़ रहे थे जिससे वे ऐसे जान पड़ते थे मानो चातकोंकी सुन्‍दर ध्‍वनिसे युक्‍त नवीन मेघ ही हो ॥90॥</p><br><p>	उन्‍होंने सज्‍जनोंके द्वारा धारण की हुई पवित्र सुवर्णमय झारीके जलसे आाचमन किया, शुद्ध जलसे शीघ्र ही पूर्ण जलान्‍जलि दी और फिर गन्‍ध पुष्‍प आदि द्रव्‍योंके द्वारा विघ्‍नोंका नाश करने वाले, स्‍वामी रहित <span class=comment>(जिनका कोई स्‍वामी नहीं)</span> तथा भव्‍य जीवोंका मनोरथ पूर्ण करने के लिए कल्‍पवृक्ष के समान श्री जिनेन्‍द्रदेवकी भक्तिपूर्वक पूजा की, उन्‍हें नमस्‍कार किया । तदनन्‍तर चारों ओर गुरूजनों और सामन्‍तोंको अ‍थवा प्रामाणिक सामन्‍तोंको रखकर स्‍वयं ही शत्रु को नष्‍ट करने के लिए उसके सामने चल पड़े ॥91- 93॥</p><br><p>	तदनन्‍तर कृष्‍णकी आज्ञा से अनुराग रखनेवाले प्रशंसनीय परिचारकोंने यथायोग्‍य रीतिसे सेनाकी रचना की ॥94॥</p><br><p>	जरासन्‍घ भी संग्राम रूपी युद्धभूमिके बीच में आ बैठा और कठोर सेनापतियोंके द्वारा सेनाकी योजना करवाने लगा ॥95॥	</p><br><p>	इस प्रकार जब सेनाओंकी रचना ठीक - ठीक हो चुकी तब युद्धके नगाड़े बजने लगे । शूर - वीर धनुषधारियोंके द्वारा छोड़े हुए बाणोंसे आकाश भर गया और उसने सूर्यकी फैलती हुई किरणोंकी सन्‍ततिको रोक दिया - ढक दिया । 'सूर्य अस्‍त हो गया है' इस भयकी आशंकासे मोहवश चकवा - चकवी परस्‍पर विछुड़ गये । अन्‍य पक्षी भी शब्‍द करते हुए घोंसलोंकी ओर जाने लगे । उस समय युद्धके मैदानमें इतना अन्‍धकार हो गया था‍कि योद्धा परस्‍पर एक दूसरेको देख नहीं सकते थे परन्‍तु कुछ ही समय बाद क्रुद्ध हुए मदोन्‍मत्‍त हाथियोंके दाँतोंकी टक्‍कर से उत्‍पन्‍न हुई अग्निके द्वारा जब वह अन्‍धकार नष्‍ट हो जाता और सब दिशाएँ साफ - साफ दिखने लगतीं तब समस्‍त शस्‍त्र चलानेमें निपुण योद्धा फिरसे युद्ध करने लगते थे । विक्रमरससे भरे योद्धाओंने क्षण भरमें खूनकी नदियाँ बहा दीं ॥96-100॥	</p><br><p>	भयंकर तलवारकी धार से जिनके आगेके दो पैर कट गये हैं ऐसे घोड़े उन तपस्वियोंकी गतिको प्राप्‍त हो रहे थे जो कि तप धारण कर उसे छोड़ देते हैं ॥101॥</p><br><p>	जिनके पैर कट गये हैं ऐसे हाथी इस प्रकार पड़ गये थे मानो प्रलय काल की महावायुसे जड़से उखड़ कर नीले रंगके बड़े - बड़े पहाड़ ही पड़ गये हों ॥102॥</p><br><p>	शत्रु भी जिनके साहसपूर्ण कार्योंकी प्रशंसा कर रहे हैं ऐसे पड़े हुए योद्धाओं के प्रसन्‍नमुखकमल, स्‍थल कमल <span class=comment>(गुलाब)</span> की शोभा धारण कर रहे थे ॥103॥</p><br><p>	योद्धाओंने अपनी कुशलता से परस्‍पर एक दूसरेके शस्‍त्र तोड़ डाले थे परन्‍तु उनके टुकडोंसे ही समीपमें खड़े हुए बहुतसे लोग मर गये थे ॥104॥	</p><br><p>	कितने ही योद्धा न ईर्ष्‍यासे, न क्रोधसे, न यशसे, और न फल पानेकी इच्छा से युद्ध करते थे किन्‍तु ‘यह न्‍याय है’ ऐसा सोचकर युद्ध कर रहे थे ॥105॥</p><br><p>	जिनका शरीर सर्व प्रकार के शस्‍त्रोंसे छिन्‍न - भिन्‍न हो गया है ऐसे कितने ही वीर योद्धा हाथियोंके स्‍कन्‍धसे नीचे गिर गये थे परन्‍तु कानोंके आभरणोंमें पैर फँस जानेसे लटक गये थे जिससे ऐसे जान पड़ते थे मानो वे अपना चिर - परिचित स्‍थान छोड़ना नहीं चाहते हों और इसीलिए कानोंके अग्रभागका सहारा ले नीचेकी ओर मुखकर लटक गये हों ॥106-107॥</p><br><p>	बड़ी चपलता से चलनेवाले कितने ही योद्धा अपने रक्षाकी लिए बायें हाथमें भाल लेकर शस्‍त्रोंवाली दाहिनी भुजासे शत्रुओं को मार रहे थे ॥108॥</p><br><p>	आगममें जो मनुष्‍योंका कदलीघात नाम का अकालमरण बतलाया गया है उसकी अधिकसे अधिक संख्‍या यदि हुई थी तो उस युद्धमें ही हुई थी ऐसा उस युद्धके मैदानके विषय में कहा जाता है ॥109॥</p><br><p>	इस प्रकार दोनों सेनाओंमें चिरकाल तक तुमुल युद्ध होता रहा जिससे यमराज भी खूब सन्‍तुष्‍ट हो गया था ॥110॥	</p><br><p>	तदनन्‍तर जिस प्रकार किसी छोटी नदी के जलको महानदी के प्रवाहका जल दबा देता है उसी प्रकार श्रीकृष्‍णकी सेना को शत्रुकी सेनाने दबा दिया ॥111॥</p><br><p>	यह देख, जिस प्रकार सिंह हाथियोंके समूह पर टूट पड़ता है उसी प्रकार श्रीकृष्‍ण क्रुद्ध होकर तथा सामन्‍त राजाओंकी सेना के समूह साथ लेकर शत्रु को मारनेके लिए उद्यत हो गये – शत्रु पर टूट पड़े ॥112॥</p><br><p>	जिस प्रकार सूर्य का उदय होते ही अन्‍धकार विलीन हो जाता है उसी प्रकार श्रीकृष्‍णको देखते ही शत्रुओं की सेना विलीन हो गई – उसमें भगदड़ मच गई । यह देख, क्रोधसे भरा जरासन्‍ध आया और उसने रूक्ष दृष्टिसे देखकर, अपने पराक्रम से समस्‍त दिशाओं को प्रकाशित करनेवाला चक्ररत्‍न ले श्रीकृष्‍णकी ओर चलाया ॥113-114॥</p><br><p>	परन्‍तु वह चक्र प्रदक्षिणा देकर श्रीकृष्‍णकी दाहिनी भुजा पर ठहर गया । तदनन्‍तर वही चक्र लेकर श्रीकृष्‍णने मगधेश्‍वर - जरासन्‍धका शिर काट डाला ॥115॥</p><br><p>	उसी समय कृष्‍णकी सेनामें जीतके नगाड़े बजने लगे और आकाश से सुगन्धित जलकी बूँदोंके साथ - साथ कल्‍पवृक्षोंके फूल बरसने लगे ॥116॥</p><br><p>	चक्रवर्ती श्रीकृष्‍णने दिग्विजयकी भारी इच्‍छा के चक्ररत्‍न आगे कर बड़े भाई बलदेव तथा अपनी सेना के साथ प्रस्‍थान किया ॥117॥</p><br><p>	जिनका उदय बलवान् है ऐसे श्रीकृष्‍णने मागध आदि प्रसिद्ध देवोंको जीत कर अपना सेवक बनाया और उनके द्वारा दिये हुए श्रेष्‍ठ रत्‍न ग्रहण किये ॥118॥</p><br><p>	लवण समुद्र सिन्‍धु नदी और विजयार्थ पर्वत के बीचके म्‍लेच्‍छ राजाओंसे नमस्‍कार कराकर उनसे अपने पैरोंके नखोंकी कान्तिका भार उठवाया ॥119॥</p><br><p>	तदनन्‍तर विजयार्ध पर्वत, लवणसमुद्र और गंगानदी के मध्‍य में स्थित म्‍लेच्‍छ राजाओं को विद्याधरोंके साथ ही साथ जितेन्द्रिय श्रीकृष्‍णने शीघ्र ही वश कर लिया ॥120॥</p><br><p>	इस प्रकार आधे भरतके स्‍वामी होकर श्रीकृष्‍णने, जिसमें बहुत ऊँची पताकाएँ फहरा रही हैं और जगह जगह तोरह बाँधे गये हैं ऐसी द्वारावती नगरी में बड़े हर्ष से प्रवेश किया ॥121॥</p><br><p>	प्रवेश करते ही देव और विद्याधर राजाओंने उन्‍हें तीन खण्‍डका स्‍वामी चक्रवर्ती मानकर उनका बिना कुछ कहे सुने ही अपने आप राज्‍याभिषेक किया ॥122॥</p><br><p>	श्रीकृष्‍णकी एक हजार वर्षकी आयु थी, दश धनुषकी ऊँचाई थी, अतिशय सुशोभित नीलकमल के समान उनका वर्ण था, और लक्ष्‍मी से आलिंगित उनका शरीर था ॥123॥</p><br><p>	चक्र, शक्ति, गदा, शंख, धनुष, दण्‍ड, और नन्‍दक नाम का खंग ये उनके सात रत्‍न थे । इन सभी रत्‍नों की देव लोग रक्षा करते थे ॥124॥</p><br><p>	रत्‍नमाला, गदा, हल और मूसल ये देदीप्‍यमान चार महारत्‍न बलदेव प्रभुके थे ॥125॥</p><br><p>	रूक्मिणी, सत्‍यभामा, सती जाम्‍बवती, सुसीमा, लक्ष्‍मणा, गान्‍धारी, सप्‍तमी गौरी और प्रिया पद्मावती ये आठ देवियां श्रीकृष्‍णकी पट्टरानियाँ थीं। इनकी सब मिलाकर सोलह हजार रानियाँ थीं तथा बलदेव के सब मिलाकर अभीष्‍ट सुख देनेवाली आठ हजार रानियां थीं । ये दोनों भाई इन रानियोंके साथ देवों के समान सुख भोगते हुए परम प्रीतिको प्राप्‍त हो रहे थे ॥126-128॥</p><br><p>	इस प्रकार पूर्व जन्‍ममें किये हुए अपनेपुण्‍य कर्म के उदय से पुष्‍कल भोगों को भोगते हुए श्रीकृष्‍णका समय सुख से व्‍यतीत हो रहा था । किसी एक समय शरद् ऋतुमें सब अन्‍त:पुरके साथ मनोहर नाम के सरोवरमें सब लोग मनोहर जलकेली कर रहे थे । वहीं पर जल उछालते समय भगवान् नेमिनाथ और सत्‍यभामाके बीच चतुराईसे भरा हुआ मनोहर वार्तालाप हुआ ॥129-130॥</p><br><p>	सत्‍यभामाने कहा कि आप मेरे साथ अपनी प्रियाके समान क्रीड़ा क्‍यों करते हैं ? इसके उत्‍तरमें नेमिराजने कहा कि क्‍या तुम मेरी प्रिया <span class=comment>(इष्‍ट)</span> नहीं हो ? सत्‍यभामाने कहा कि यदि मैं आपकी प्रिया <span class=comment>(स्‍त्री)</span> हूं तो फिर आपके भाई <span class=comment>(कृष्‍ण)</span> किसके पास जावेंगे ? नेमिनाथ ने उत्‍तर दिया कि वे कामिनीके पास जावेंगे ? सत्‍यभामाने कहा कि सुनूँ तो सही वह कामिनी कौन सी है ? उत्‍तरमें नेमिनाथ ने कहा कि क्‍या तुम नहीं जानती ? अच्‍छा अब जान जाओगी । सत्‍यभामाने कहा कि सब लोग आपको सीधा कहते हैं पर आप तो बड़े कुटिल हैं । इस प्रकार जब विनोद करते - करते स्‍नान समाप्‍त हुआ तब नेमिनाथ ने सत्‍यभामासे कहा कि हे नीलकमल के समान नेत्रों वाली ! तू मेरा यह स्‍नानका वस्‍त्र ले । सत्‍यभामाने कहा कि मैं इसका क्‍या करूँ ? नेमिनाथ ने कहा कि इसे धो डाल । तब सत्‍यभामा कहने लगी कि क्‍या आप श्रीकृष्‍ण हैं ? वह श्रीकृष्‍ण, जिन्‍होंने कि नागशय्या पर चढ़कर शांर्ग नाम का दिव्‍य धनुष अनायास ही चढ़ा दिया था और दिगदिगन्‍तको पूर्ण करनेवाला शंख पूरा था ? क्‍या आपमें वह साहस है, यदि नहीं है तो आप मुझसे वस्‍त्र धोनेकी बात कहते हैं ? ॥131-136॥</p><br><p>	नेमिनाथ ने कहा कि ‘मैं यह कार्य अच्‍छी तरह कर दूंगा’ इतना कहकर वे गर्वसे प्रेरित हो नगरकी ओर चल पड़े और वह आश्‍चर्यपूर्ण कार्य करने के लिए आयुधशालामें जा घुसे । वहाँ वे नागराज के महामणियों से सुशोभित नागशय्यापर अपनी ही शय्याके समान चढ़ गये, बार बार स्‍फालन करनेसे जिसकी डोरी रूपी लता बड़ा शब्‍द कर रही है ऐसा धनुष उन्‍होंने चढ़ा दिया और दिशाओं के अन्‍तरालको रोकनेवाला शंख फूंक दिया ॥137-139॥</p><br><p>	उस समय उन्‍होंने अपने आपको महान् उन्‍नत समझा सो ठीक ही है क्‍योंकि राग और अहंकारका लेशमात्र भी प्राणीको अवश्‍य ही विकृत बना देता है ॥140॥</p><br><p>जिस समय आयुधशालामें यह सब हुआ था उस समय श्रीकृष्‍ण कुसुमचित्रा नाम की सभाभूमिमें विराजमान थे । वे सहसा ही यह आश्‍चर्यपूर्ण काम सुन कर व्‍यग्र हो उठे, उनका मन अत्‍यन्‍न व्‍याकुल हो गया ॥141॥</p><br><p>	बड़े आश्‍चर्यके साथ उन्‍होंने किंकरोंसे पूछा कि ‘यह क्‍या है ?’ किंकरोंने भी अच्‍छी तरह पता लगा कर श्रीकृष्‍णसे सब बात ज्‍योंकी त्‍यों निवेदन कर दी । किंकरोंके वचन सुनकर चक्रवर्ती कृष्‍णसे बड़ी सावधानीके साथ विचार करते हुए कहा कि आश्‍चर्य है, बहुत समय बाद कुमार नेमिनाथका चित्‍त राग से युक्‍त हुआ है । अ‍ब यह नवयौवन से सम्‍पन्‍न हुए हैं अत: विवाहके योग्‍य हैं - इनका विवाह करना चाहिए । सो ठीक ही है ऐसा कौन सकर्मा प्राणी है जिसे दुष्‍ट कामके द्वारा बाधा नहीं होती हो ॥142-144॥</p><br><p>	यह कह कर उन्‍होंने विचार किया कि उग्रवंश रूपी समुद्रको बढ़ानेके लिए चन्‍द्रमा के समान, राजा उग्रसेनकी जयावती रानीसे उत्‍पन्‍न हुई राजीमति नाम की पुत्री है जो सर्वांग सुन्‍दर है ॥145॥</p><br><p>	विचारके बाद ही उन्‍होंने राजा उग्रसेनके घर स्‍वयं जाकर बड़े आदरसे ‘आपकी पुत्री तीन लोक के नाथ भगवान् नेमिकुमारकी प्रिया हो’ इन शब्‍दोंमें उस माननीय कन्‍याकी याचना की ॥146॥</p><br><p>	इसके उत्‍तरमें राजा उग्रसेनने कहा कि ‘हे देव ! तीन खण्‍डमें उत्‍पन्‍न हुए रत्‍नोंके आप ही स्‍वामी हैं, और खास हमारे स्‍वामी हैं, अत: यह कार्य आपको ही करना है – आप ही इसके नाथ हैं हम लोग कौन होते हैं ?’ इस प्रकार राजा उग्रसेनके वचन सुन कर श्रीकृष्‍ण महाराज बहुत ही हर्षित हुए । तदनन्‍तर उन्‍होंने किसी शुभ दिन में वह विवाहका उत्‍सव करना प्रारम्‍भ किया और सबसे उत्‍तम तथा मनोहर पाँच प्रकार के रत्‍नोंका विवाहमण्‍डप बनवाया । उसके बीच में एक वेदिका बनवाई गई थी जो नवीन मोतियोंकी सुन्‍दर रंगावलीसे सुशोभित थी, मंगलमय सुगन्धित फूलों के उपहार तथा वृष्टि से मनोहर थी, उस पर सुन्‍दर नवीन वस्‍त्र ताना गया था, और उसके बीच में सुवर्णकी चौकी रखी हुई थी । उसी चौकी पर नेमिकुमार ने वधू राजीमतीके साथ गीले चावलोंपर बैठनेका नेंग <span class=comment>(दस्‍तूर)</span> किया ॥147-151॥</p><br><p>	दूसरे दिन वरके हाथमें जलधारा देनेका समय था । उस दिन मायाचारियोंमें श्रेष्‍ठ तथा दुर्गतिको जानेकी इच्‍छा करनेवाले श्रीकृष्‍णका अभिप्राय लोभ कषायके तीव्र उदय से कुत्सित हो गया । उन्‍हें इस बातकी आशंका उत्‍पन्‍न हुई कि कहीं इन्‍द्रों के द्वारा पूजनीय भगवान् नेमिनाथ हमारा राज्‍य न ले लें । उसी क्षण उन्‍हें विचार आया कि ‘ये नेमिकुमार वैराग्‍यका कुछ कारण पाकर भोगों से विरक्‍त हो जावेंगे ।’ ऐसा विचार कर वे वैराग्‍यका कारण जुटानेका प्रयत्‍न करने लगे । उनकी समझमें एक उपाय आया । उन्‍होंने बड़े - बड़े शिकारियों से पकड़वाकर अनेक मृगोंका समूह बुलाया और उसे एक स्‍थानपर इकट्ठाकर उसके चारों ओर बाड़ी लगवा दी तथा वहाँ जो रक्षक नियुक्‍त किये थे उनसे कह दिया कि यदि भगवान् नेमिनाथ दिशाओं का अवलोकन करने के लिए आवें और इन मृगोंके विषय में पूछें तो उनसे आप लोग साफ साफ कह देना कि आपके विवाहमें मारनेके लिए चक्रवर्ती ने यह मृगोंका समूह बुलाया है । महापाप का बन्‍ध करनेवाले श्रीकृष्‍णने ऐसा उन लोगों को आदेश दिया ॥152-157॥	</p><br><p>	तदनन्‍तर जो नाना प्रकार के आभूषणोंसे देदीप्‍यमान हैं, जिनके शिरके बाल सजे हुए हैं, जो लाल कमलोंकी माला से अलंकृत हैं, घोड़ोंके खुरोंसे उड़ी हुई धूलिके द्वारा जिन्‍होंने दिशाओं के अग्रभाग लिप्‍त कर दिये हैं, और जो समान अवस्‍था वाले, अतिशय प्रसन्‍न बड़े - बड़े मण्‍डलेश्‍वर राजाओं के पुत्रोंसे घिरे हुए हैं ऐसे नयनाभिराम भगवान् नेमिकुमार भी चित्रा नाम की पालकीपर आरूढ़ होकर दिशाओं का अवलोकन करने के लिए निकले । वहाँ उन्‍होनें घोर करूण स्‍वरसे चिल्‍ला - चिल्‍लाकर इधर – उधर दौड़ते, प्‍यासे, दीनदृष्‍टिसे युक्‍त तथा भय से व्‍याकुल हुए मृगोंको देख दयावश वहाँके रक्षकों से पूछा कि यह पशुओं का बहुत भारी समूह यहाँ एक जगह किस लिए रोका गया है ? ॥158–162॥</p><br><p>	उत्‍तरमें रक्षकोंने कहा कि ‘हे देव ! आपके विवाहोत्‍सवमें व्‍यय करने के लिए महाराज श्रीकृष्‍णने इन्‍हें बुलाया है’ ॥163॥</p><br><p>	यह सुनते ही भगवान् नेमीनाथ विचार करने लगे ‘कि ये पशु जंगल में रहते हैं, तृण खाते हैं और कभी किसीका कुछ अपराध नहीं करते हैं फिर भी लोग इन्‍हे अपने भोगके लिए पीडा पहुँचाते हैं । ऐसे लोगों को धिक्‍कार है । अथवा जिनके चित्‍तमें गाढ़ मिथ्‍यात्‍व भरा हुआ है ऐसे मूर्ख तथा दयाहीन प्राणी अपने नश्‍वर प्राणोंके द्वारा जीवित रहनेके लिए क्‍या नहीं करते हैं ? देखों, दुर्बुद्धि कृष्‍णने मुझपर अपने राज्‍य – ग्रहणकी आशंकाकर ऐसा कपट किया है । यथार्थमें दुष्‍ट मनुष्‍यों की चेष्‍टा कष्‍ट देनेवाली होती है’ । ऐसा विचारकर वे विरक्‍त हुए और लौटकर अपने घर आ गये । रत्‍नत्रय प्रकट होनेसे उसी समय लौकान्तिक देवों ने आकर उन्‍हें समझाया, अपने पूर्व भवोंका स्‍मरण कर वे भय से काँप उठे । उसी समय इन्‍होंने आकर दीक्षाकल्‍याणका उत्‍सव किया ॥164–168॥</p><br><p>	तदनन्तर देवगुरू नामक पालकीपर सवार होकर वे देवों के साथ चल पड़े । सहस्‍त्राम्रवन में जाकर तेलाका नियम लिया और श्रावण शुल्‍का षष्‍ठी के दिन सांयकाल के समय, कुमार – काल के तीन सौ वर्ष बीत जानेपर एक हजार राजाओं के साथ – साथ संयम धारण कर लिया । उसी समय उन्‍हें चौथा – मन: - पर्यय ज्ञान हो गया और केवलज्ञान भी निकट कालमें हो जावेगा ॥169–171॥</p><br><p>	जिस प्रकार संध्‍या सूर्य के पीछे – पीछे अस्‍ताचलपर चली जाती है उसी प्रकार राजीमती भी उनके पीछे – पीछे तपश्‍चरणके लिए चली गई सो ठीक ही है क्‍योंकि शरीर की बात तो दूर रही, वचन मात्रसे भी दी हुई कुलस्त्रियोंका यही न्‍याय है ॥172॥</p><br><p>	अन्‍य मनुष्‍य तो अपने दुखसे भी विरक्‍त हुए नहीं सुने जाते पर जो सज्‍जन पुरूष होते हैं वे दूसरेके दु:खसे ही महाविभूतिका त्‍याग कर देते हैं ॥173॥</p><br><p>	 बलदेव तथा नारायण आदि मुख्‍य राजा और इन्‍द्र आदिदेव, सब अनेक स्‍तवनोंके द्वारा उन भगवान् की स्‍तुतिकर अपने – अपने स्‍थानपर चले गये ॥174॥</p><br><p>पारणाके दिन उन सज्‍जनोत्‍तम भगवान् ने द्वारावती नगरी में प्रवेश किया । वहाँ सुवर्गके समान कान्तिवाले तथा श्रद्धा आदि गुणों से सम्‍पन्‍न राजा वरदत्‍तने पडिगाहन आदि नवधा भक्तिकर उन्‍हें मुनियों के ग्रहण करने योग्‍य - शुद्ध प्रासुक आहार दिया तथा पंचाश्‍चर्य प्राप्‍त किये ॥175–176॥	</p><br><p>	उसके घर देवों के हाथसे छोड़ी हुई साढ़े बारह करोड़ रत्‍नों की वर्षा हुई, फूल बरसे, मन्‍दता आदि तीन गुणों से युक्‍त वायु चलने लगी, मेघोंके भीतर छिपे देवों के द्वारा ताडित दुन्‍दुभियोंका सुन्‍दर शब्‍द होने लगा और आपने बहुत अच्‍छा दान दिया यह घोषणा होने लगी ॥177-178॥</p><br><p>	इस प्रकार तपस्‍या करते हुए जब उनकी छद्मस्‍थ अवस्‍थाके छप्‍पन दिन व्‍यतीत हो गये तब एक दिन वे रैवतक <span class=comment>(गिरनार)</span> पर्वतपर तेलाका नियम लेकर किसी बड़े भारी बाँसके वृक्ष के नीचे विराजमान हो गये । निदान, आसौज कृष्‍ण पडिमाके दिन चित्रा नक्षत्र में प्रात:काल के समय उन्‍हें समस्‍त पदार्थों को विषय करनेवाला केवलज्ञान उत्‍पन्‍न हुआ । देवों ने केवलज्ञान कल्‍याणका उत्‍सवकर उनकी पूजा की ॥179-181॥</p><br><p>	उनकी सभा में वरदत्‍तको आदि लेकर ग्‍यारह गणधर थे, चार सौ श्रुतज्ञानरूपी समुद्र के पारगामी पूर्वोंके जानकार थे, ग्‍यारह हजार आठ सौ शिक्षक थे, पन्‍द्रह सौ तीन ज्ञान के धारक थे, इतने ही केवलज्ञानी थे, ग्‍यारह सौ विक्रियाऋद्धि के धारक थे, नौ सौ मन:पर्ययज्ञानी थे और आठ सौ वादी थे । इस प्रकार सब मिलाकर उनकी सभा में अठारह हजार मुनिराज थे । यक्षी, राजीमती, कात्‍यायनी आदि सब मिला कर चालीस हजार आर्यिकाएँ थीं, एक लाख श्रावक थे, तीन लाख श्राविकाएँ थीं, असंख्‍यात देव - देवियाँ थीं और संख्‍यात तिर्यन्‍च थे । इस तरह बारह सभाओं से घिरे हुए भगवान् नेमिनाथ, पापोंको नष्‍ट करने वाले, धर्मोपदेश रूपी सूर्यकी किरणोंके प्रसारसे भव्‍य जीव रूपी कमलों को बार-बार विकसित करने हुए समस्‍त देशों में घूमे थे । अन्‍त में कृतकृत्‍य भगवान् द्वारावती नगरी में आकर रैवतक गिरिके उद्यानमें विराजमान हो गये । अन्तिम नारायण कृष्‍ण तथा बलदेवने जब यह समाचार सुना तब वे अपनी समस्‍त विभूतिके साथ उनके पास गये । वहाँ जाकर उन दोनोंने वन्‍दना की, धर्म का स्‍वरूप सुना और प्रसन्‍नता का अनुभव किया ॥182-190॥</p><br><p>भगवान् नेमिनाथ ने जीव के सद्भाव का निरूपण किया ॥191-197॥</p><br><p>	उसे सुन कर जो भव्‍य जीव थे, उन्‍होंने जैसा भगवान् ने कहा था वैसा ही मान लिया परन्‍तु जो अभव्‍य अथवा दूरभव्‍य थे वे मिथ्‍यात्‍वके उदय से दूषित होने के कारण संसार को बढ़ानेवाली अपनी अनादि वासना नहीं छोड़ सके । तदनन्‍तर देवकीने वरदत्‍त गणधरसे पूछा कि हे भगवन् ! मेरे घर पर दो दो करके छह मुनिराज भिक्षाके लिए आये थे उन छहोंमें मुझे कुटुम्बियों जैसा स्‍नेह उत्‍पन्‍न हुआ था सो उसका कारण क्‍या है ? ॥198-200॥</p><br><p>	इस प्रकार पूछने पर गणधर भी उस कथाको इस प्रकार कहने लगे कि इसी जम्‍बूद्वीप के भरतक्षेत्र सम्‍बन्‍धी मथुरा नगर में शौर्य देशका स्‍वामी शूरसेन नाम का राजा रहता था । उसी नगर में भानुदत्‍त सेठके सात पुत्र हुए थे । उनकी माताका नाम यमुनादत्‍ता था । उन सात पुत्रों में सुभानु सबसे बड़ा था, उससे छोटा भानुकीर्ति, उससे छोटा भानुशूर, पाँचवा शूरदेव, उससे छोटा शूरदत्‍त, सातवाँ शूरसेन था । इन सातों पुत्रोंसे माता - पिता दोनों ही सुशोभित थे और वे अपने पुण्‍य कर्म के फलस्‍वरूप गृहस्‍थ धर्म को प्राप्‍त हुए थे । किसी दूसरे दिन आचार्य अभयनन्‍दीसे धर्म का स्‍वरूप सुन कर राजा शूरसेन और सेठ भानुदत्‍त दोनोंने उत्‍कृष्‍ट संयम धारण कर लिया । इसी प्रकार सेठकी स्‍त्री यसुनादत्‍ताने भी जिनदत्‍ता नाम की आर्यिकाके पास दीक्षा धारण कर ली ॥201-206॥</p><br><p>	माता - पिता के चले जानेपर सेठके सातों पुत्र सप्‍त व्‍यसनोंमें आसक्‍त हो गये । उन्‍होंने पापमें पड़कर अपना सब मूलधन नष्‍ट कर दिया और ऐसी दशामें राजा ने  भी उन्‍हें अपने देशसे बाहर निकाल दिया॥207॥</p><br><p>	अब वे अवन्तिदेशमें पहुँचे और उज्‍जयिनी नगरी के श्‍मशानमें छोटे भाई शूरसेनको बैठा कर बाकी छह भाई चोरी करने के लिए नगरी में प्रविष्‍ट हुए ॥208॥</p><br><p>	उन छहों भाइयोंके चले जानेपर उस श्‍मशानमें एक घटना और घटी जो कि इस प्रकार है-उस समय उज्‍जयिनीका राजा वृषभध्‍वज था, उसके एक दृढ़प्रहार नाम का चतुर सहस्‍त्रभट योद्धा था, उसकी स्‍त्री का नाम वप्रश्री था और उन दोनोंके वज्रमुष्टि नाम का पुत्र था ॥209-210॥</p><br><p>	उसी नगर में विमलचन्‍द्र सेठकी विमला स्‍त्रीसे उत्‍पन्‍न हुई मंगी नाम की पुत्री थी, वह वज्रमुष्टिकी प्रिया हुई थी । किसी एक दिन बसन्‍त ऋतुमें उस समयका सुख प्राप्‍त करने की इच्छा से सब लोग राजा के साथ वन में जानेके लिए तैयार हुए । मंगी भी जानेके लिए तैयार हुई । उसने माला के लिए कलशमें हाथ डाला परन्‍तु उसकी सास वप्रश्रीने बहूकी ईर्ष्‍यासे एक काला साँप माला के साथ उस कलशमें पहलेसे ही रख छोड़ा था सो ठीक ही है क्‍योंकि ऐसा कौन सा कार्य है जिसे स्त्रियाँ नहीं कर सकें ॥211-213॥</p><br><p>	वसन्‍त ऋतुके तीव्र विषवाले साँपने उस मंगीको हाथ डालते ही काट खाया जिससे उसके समस्‍त शरीर में विष फैल गया और वह उसी समय निश्‍चेष्‍ट हो गई ॥214॥</p><br><p>	वपश्री, बहूको पयालसे लपेट कर श्‍मशानमें छोड़ आई । जब वज्रमुष्टि वनक्रीड़ा समाप्‍त होने पर लौट कर आया तो उसने आकुल होकर अपनी माँसे पूछा कि मंगी कहाँ है ? माताने झूटमूठ कुछ उत्‍तर दिया परन्‍तु उससे वह संतुष्‍ट नहीं हुआ । मंगीके नहीं मिलनेसे वह बहुत दु:खी हुआ और नंगी तीक्ष्‍ण तलवार लेकर ढूँढ़नेके लिए रात्रिमें ही चल पड़ा ॥215-216॥</p><br><p>	उस समय श्‍मशानमें वरधर्म नाम के मुनिराज योग धारण कर विराजमान थे । वज्रमुष्टिने भक्ति से हाथ जोड़ कर उनके दर्शन किये और कहा कि हे पूज्‍य ! यदि मैं अपनी प्रियाको देख सकूंगा तो सहस्‍त्रदल वाले कमलोंसे आपकी पूजा करूँगा। ऐसी प्रतिज्ञा कर वज्रमुष्टि आगे गया । आगे चलकर उसने जिसे कुछ थोड़ी सी चेतना बाकी थी, ऐसी विषसे दूषित अपनी प्रिया देखी । वह शीघ्र ही पयाल हटाकर उसेमुनिराज के समीप ले आया ॥217-219॥</p><br><p>	और मुनिराज के चरण-कमलोंके स्‍पर्श रूपी ओषधिसे उसने उसे विषरहित कर लिया । मंगीने भी उठकर अपने पतिका आनन्‍द बढ़ाया ॥220॥</p><br><p>	तदनन्‍तर गुरूदेव के ऊपर जिसका मन अत्‍यन्‍त प्रसन्‍न है ऐसा वज्रमुष्टि इधर सहस्‍त्रदल कमल लानेके लिए चला गया । उधर वृक्षोंसे छिपा हुआ शूरसेन यह सब काम देख रहा था ॥221॥</p><br><p>	वह मंगीकी परीक्षा करने के लिए उसके पास आया और उसने उसे अपना शरीर दिखाकर मी‍ठी बातों, चेष्‍टाओं, लीलापूर्ण विलोकनों और हँसी मजाक आदिसे शीघ्र ही अपने वश कर लिया । वह शूरसेनने कहने लगी कि मैं आपके साथ चलूँगी, आप मुझे लेकर चलिए । मंगीकी बात सुनकर उसने स्‍पष्‍ट कहा कि मैं तुम्‍हारे पतिसे डरता हूँ इसलिए तुम्‍हें ऐसी बात नहीं कहनी चाहिए । उत्‍तरमें मांगीने कहा कि तुम डरो मत, वह नीच डरपोंक तुम्‍हारा क्‍या कर सकता है ? फिर भी जिससे तुम्‍हारी कुछ हानि न हो वह काम मैं किये देती हूँ ॥222-224॥</p><br></div><hr class=type_7>
<div class=gatha>पर्व - 72</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर - तीनों जगत् की सभाभूमि अर्थात् समवसरणमें अपने पूर्वभव जानकर बुद्धिमान् बलदेवने सबको प्रकट करने के लिए प्रद्युम्‍नकी उत्‍पत्तिका सम्‍बन्‍ध पूछा सो वरदत्‍त गणधर अनुग्रहकी बुद्धिसे इस प्रकार कहने लगे ॥1-2॥</p><br><p>	इसी जम्‍बूद्वीप के मगधदेश सम्‍बन्‍धी शालिग्राममें रहनेवाले सोमदेव ब्राह्मणकी एक अग्निला नाम की स्‍त्री थी ॥3॥</p><br><p>	उन दोनोंके अग्निभूति और वायुभूति नाम के दो पुत्र थे, किसी एक दिन वे दोनों पुत्र नन्दिवर्धन नाम के दूसरे सुन्‍दर गाँव में गये । वहाँ उन्‍होंने नन्दिघोष नाम के वनमें, मुनि संघ के आभूषणस्‍वरूप नन्दिवर्धन नामक मुनिराज के दर्शन किये ॥4-5॥</p><br><p>	उन दोनों दुष्‍टोंको आया हुआ देख, मुनिराजने संघके अन्‍य मुनियों से कहा कि ‘ये दोनों मिथ्‍यात्‍व से दूषित हैं और विसंवाद करने के लिए आये हैं अत: आप लोगोंमेंसे कोई भी इनके साथ बातचीत न करें । अन्‍यथा इस निमित्‍तसे भारी उपसर्ग होगा’ ॥6- 7॥</p><br><p>	शासन करने वाले गुरूके इस प्रकार के वचन सुनकर सब मुनि उस समय मौन लेकर बैठ गये ॥8॥</p><br><p>	वे दोनों ब्राह्मण स‍ब मुनियोंको मौनी देखकर उनकी हँसी करते हुए अपने गाँवको जा रहे थे कि उन मुनियों मेंसे एक सत्‍यक नाम के मुनि आहार करने के लिए दूसरे गाँवमें गये थे और लौटकर उस समय आ रहे थे । अहंकार से प्रेरित हुए दोनों ब्राह्मण उन सत्‍यक मुनि को देख उनके पास जा पहुँचे और कहने लगे कि ‘अरे नंगे ! न तो कोई आप्‍त है, न आगम है, और न कोई पदार्थ ही है फिर क्‍यों मूर्ख बनकर प्रत्‍यक्षको नष्‍ट करनेवाले इस उन्‍मार्गमें व्‍यर्थ ही क्‍लेश उठा रहा है’। इस प्रकार उन दोनोंने उक्‍त मुनिका बहुत ही तिरस्‍कार किया । मुनि ने भी, जिनेन्‍द्र भगवान् के मुखकमलसे निकले विवक्षित तथा अविवक्षित रूप से अनेक धर्मोंका निरूपण करनेवाले, एवं प्रत्‍यक्ष सिद्ध द्रव्‍य तत्‍त्‍वका हेतु सहित कथन करनेवाले अतिशय उत्‍कृष्‍ट स्‍याद्वादका अवलम्‍बन लेकर उसका उपदेश देनेवाले आप्‍तकी प्रामाणिकता सिद्ध कर दिखाई तथा परोक्ष तत्‍त्‍वके विषय में भी उन्‍हीं आप्‍तके द्वारा कथित आगमकी समीचीन स्थितिका निरूपण कर उन दुष्‍ट ब्राह्मणोंकी वाद करने की खुजली दूर की एवं विद्वज्‍जनोंके द्वारा समर्पण की हुई उनकी विजय - पताका छीन ली । मान भंग होनेसे जिन्‍हें क्रोध उत्‍पन्‍न हुआ है ऐसे दोनों ही पापी ब्राह्मण तीक्ष्‍ण शस्‍त्र लेकर दूसरे दिन रात्रिके समय निकले । उस समय शुद्ध चित्‍तके धारक वही सत्‍यक मुनि, एकान्‍त स्‍थान में प्रतिमा योग धारण कर विराजमान थे सो वे पापी ब्राह्मण उन्‍हें शस्‍त्रसे मारनेके लिए उद्यत हो गये । यह देखकर और यह अन्‍याय हो रहा है ऐसा विचारकर सुवर्णयक्षने क्रोध में आकर उन दोनों ब्राह्मणोंको कीलित हुए के समान स्‍तम्भित कर दिया – ज्‍योंका त्‍यों रोक दिया ॥9-17॥</p><br><p>	यह देखकर उनके माता, पिता, भाई आदि सब व्‍याकुल होकर मुनियोंकी शरणमें आये । तब बुद्धिमान् यक्षने कहा कि ‘यदि तुम लोग हिंसाधर्म को छोड़कर जैनधर्म स्‍वीकृत करोगे तो इन दोनोंका छुटकारा हो सकता है’ ॥18-19॥</p><br><p>	यक्षकी बात सुनकर सब डर गये और कहने लगे कि हम लोग शीघ्र ही ऐसा करेंगे अर्थात् जैनधर्म धारण करेंगे । इतना कहकर उन लोगोंने मुनिराजकी प्रदक्षिणा दी, उन्‍हें विधिपूर्वक प्रणाम किया और झूठमूठ ही श्रावक धर्म स्‍वीकृत कर लिया । तदनन्‍तर दोनों पुत्र जब कीलित होनेसे छूट आये तब उनके माता - पिता आदिने उनसे कहा कि अब यह धर्म छोड़ देना चाहिये क्‍योंकि कारण वश ही इसे धारण कर लिया था । उन पुत्रोंकी काललब्धि अनुकूल थी अत: वे अपने द्वारा ग्रहण किये हुए सन्‍मार्ग से विचलित नहीं हुए ॥20-22॥</p><br><p>	पुत्रोंकी यह प्रवृत्ति देख, उनके माता - पिता आदि उनसे क्रोध करने लगे और मरकर पाप के उदय से दीर्घकाल तक अनेक कुगतियोंमें भ्रमण करते रहे । उधर उन दोनों ब्राह्मण - पुत्रों ने व्रतसहित जीवन पूरा किया इसलिए मरकर सौधर्म स्‍वर्ग में पाँच पल्‍यकी आयुवाले पारिषद जातिके श्रेष्‍ठ देव हुए ॥23-24॥</p><br><p>	वहाँ पर उन्‍होंने अनेक उत्‍तम सुख भोगे । तदनन्‍तर इसी जम्‍बूद्वीप के कोशल देश सम्‍बन्‍धी अयोध्‍या नगरी में शत्रुओं को जीतनेवाला अरिंजय नाम का पराक्रमी राजा राज्‍य करता था । उसी नगरी में एक अर्हद्दास नाम का सेठ रहता था उसकी स्‍त्री का नाम वप्रश्री था । वे अग्निभूति और वायुभूतिक जीव पाँचवें स्‍वर्गसे चयकर उन्‍हीं अर्हद्दास और वप्रश्रीके क्रमश: पूर्णभद्र और मणिभद्र नाम के पुत्र हुए । किसी एक दिन राजा अरिंजय, सिद्धार्थ नामक वन में विराजमान महेन्‍द्र नामक गुरूके समीप गया । वहाँ उसने अनेक लोगों के साथ धर्म का उपदेश सुना जिससे उसकी बुद्धि अत्‍यन्‍त पवित्र हो गई और उसने भार धारण करने में समर्थ अरिन्‍दम नामक पुत्र के ऊपर राज्‍य भार रखकर अ‍र्हद्दास आदिके साथ संयम धारण कर लिया । उसी समय पूर्णभद्र नामक श्रेष्ठि - पुत्रने मुनिराजसे पूछा कि हमारे पूर्वभवके माता - पिता इस समय कहाँ पर हैं ? उत्‍तरमें मुनिराज कहने लगे कि तेरे पिता सोमदेवने जिनधर्म से विरूद्ध होकर बहुत पाप किये थे अत: वह मरकर रत्‍नप्रभा पृथिवीके सर्पावर्त नाम के विलमें नारकी हुआ था और वहाँ से निकलकर अब इसी नगर में काकजंघ नाम का चाण्‍डाल हुआ है । इसी तरह तेरी माता अग्निलाका जीव मरकर उसी चाण्‍डालके घर कुत्‍ती हुआ है । मुनिराज के वचन सुनकर पूर्णभद्रने उन दोनों जीवों को संबोधा जिससे उपशम भावको प्राप्‍त होकर दोनोंने विधिपूर्वक संन्‍यास धारण किया और उसके फलस्‍वरूप काकजंघ तो नन्‍दीश्‍वरद्वीप में कुबेर नाम का व्‍यन्‍तर देव हुआ । और कुत्‍ती उसी नगर के स्‍वामी अरिन्‍दम नामक राजाकी श्रीमती नाम की रानीसे सुप्रबुद्धा नाम की प्‍यारी पुत्री हुई ॥25-34॥</p><br><p>	जब वह पूर्ण यौवनवती होकर स्‍वयंवर - मण्‍डपकी ओर जा रही थी तब उसके पूर्वजन्‍म के पति कुवेर नामक यक्षने उसे समझाया जिससे उसने प्रियदर्शना नाम की आर्यिकाके पास जाकर दीक्षा धारण कर ली और आयु के अन्‍त में वह सौधर्म इन्‍द्र की मणिचूला नाम की रूपवती देवी हुई । इधर पूर्णभद्र और उसके छोटे भाई मणिभद्रने बड़ी दृढ़तासे श्रावक के व्रत पालन किये, सात क्षेत्रों में धन खर्च किया और आयु के अन्‍त में दोनों ही सौधर्म नामक स्‍वर्ग में सामानिक जातिके देव हुए ॥35-37॥</p><br></div><hr class=type_7>
<div class=gatha>पर्व - 73</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर - धरणेन्‍द्र और भक्तिवश पद्मावतीके द्वारा किया हुआ छत्रधारण - इन दोनों का निषेध जिनकी केवल महिमासे ही हुआ था वे पार्श्‍वनाथ स्‍वामी हम सबकी रक्षा करें । भावार्थ - तपश्‍चरणके समय भगवान् पार्श्‍वनाथ के ऊपर कमठके जीवने जो उपसर्ग किया था उसका निवारण घरणेन्‍द्र और पद्मावतीने किया था परन्‍तु इसी उपसर्गके बीच उन्‍हें केवलज्ञान हो गया उसके प्रभाव से उनका सब उपसर्ग दूर गया और उनकी लोकोत्‍तर महिमा बढ़ गई । केवलज्ञान के समय होनेवाले माहात्‍म्‍यसे धरणेन्‍द्र और पद्मावतीका कार्य अपने आप समाप्‍त हो गया था ॥1॥</p><br><p>	हे भगवन् ! यद्यपि आपका धर्मरूपी श्‍वेत छत्र समस्‍त संसार में फैलनेवाली छायाको उत्‍पन्‍न करता है तो भी आश्‍चर्य है कि कितने ही लोग पाप रूपी घामसे संतप्‍त रहते हैं ॥2॥</p><br><p>	सर्व भाषा रूप परिणमन करनेवाली, सत्‍य तथा सबका उपकार करनेवाली आपकी दिव्‍यध्‍वनिको संतुष्‍ट हुए सज्‍जन लोग ही सुनते हैं – दुर्जन लोग उसे कभी नहीं सुनते ॥3॥</p><br><p>	हे देव ! अन्‍य तीर्थंकरोंका माहात्‍म्‍य प्रकट नहीं है परन्‍तु आपका माहात्‍म्‍य अतिशय प्रकट है इसलिए आपकी कथा अच्‍छी तरह कहने के योग्‍य है ॥4॥</p><br><p>	आचार्य कहते हैं कि हे प्रभो ! चूंकि आपकी धर्मयुक्‍त कथा कुमार्गका निवारण और सन्‍मार्गका प्रसारण करनेवाली है अत: मोक्षगामी भव्‍य जीवों के लिए उसे अवश्‍य कहूँगा ॥5॥</p><br><p>	इसी जम्‍बूद्वीप के दक्षिण भरत क्षेत्र में एक सुरम्‍य नाम का बड़ा भारी देश है और उसमें बड़ा विस्‍तृत पोदनपुर नगर है ॥6॥</p><br><p>	उस नगर में पराक्रम आदिसे प्रसिद्ध अरविन्‍द नाम का राजा राज्‍य करता था उसे पाकर प्रजा ऐसी सन्‍तुष्‍ट थी जैसी कि प्रजापति भगवान् आदिनाथको पाकर संतुष्‍ट थी । उसी नगर में वेद - शास्‍त्रको जाननेवाला एक विश्‍वभूति नाम का ब्राह्मण रहता था उसे प्रसन्‍न करनेवाली दूसरी श्रुतिके समान अनुन्‍धरी नाम की उसकी ब्राह्मणी थी ॥7-8॥</p><br><p>	उन दोनोंके कमठ और मरूभूति नाम के दो पुत्र थे जो विष और अमृतसे बनाये हुए के समान थे अथवा दूसरे पाप और धर्मके समान जान पड़ते थे ॥9॥</p><br><p>	कमठकी स्‍त्री का नाम वरूणा था और मरूभू‍तिकी स्‍त्री का नाम वसुन्‍धरी था । ये दोनों राजा के मन्‍त्री थे और इनमें छोटा मरूभूति नीतिका अच्‍छा जानकार था ॥10॥</p><br><p>	नीच तथा दुराचारी कमठने वसुन्‍धरीके निमित्‍तसे सदाचारी एवं सज्‍जनोंके प्रिय मरूभूतिको मार डाला ॥11॥</p><br><p>	मरूभूति मर कर मलय देशके कुब्‍जक नामक सल्‍लकीके बड़े भारी वन में वज्रघोष नाम का हाथी हुआ । वरूणा मरकर उसी वन में हथिनी हुई और वज्रघोषके साथ क्रीडा करने लगी । इस प्रकार दोनोंका बहुत भारी समय प्रीतिपूर्वक व्‍यतीत हो गया ॥12-13॥</p><br><p>	किसी एक समय राजा अरविन्‍दने विरक्‍त होकर राज्‍य छोड़ दिया और संयम धारणकर सब संघ के साथ वन्‍दना करने के लिए सम्‍मेद शिखरकी ओर प्रस्‍थान किया । चलते – चलते वे उसी वन में पहुँचे और सामायिकका समय होने पर प्रतिमा योग धारणकर विराजमान हो गये सो ठीक ही है क्‍योंकि तेजस्‍वी मनुष्‍य अपने नियमका थोड़ा भी उल्‍लंघन नहीं करते हैं ॥14-15॥</p><br><p>	उन्‍हें देखकर, जिसके दोनों कपोल तथा ललाटसे मद झर रहा है ऐसा वह मदोद्धत महाहाथी, उन प्रतिमायोगके धारक अरविन्‍द मुनिराजको मारनेके लिए उद्यत हुआ ॥16॥ </p><br><p>	परन्‍तु उनके वक्ष:स्‍थल पर जो वत्‍सका चिह्न था उसे देखकर उसके ह्णदय में अपने पूर्वभवका सम्‍बन्‍ध साक्षात् दिखाई देने लगा ॥17॥</p><br><p>	मुनिराजमें पूर्वजन्‍मका स्‍नेह होने के कारण वह महाहाथी चुपचाप खड़ा हो गया सो ठीक ही है क्‍योंकि तिर्यन्‍च भी तो बन्‍धुजनोंमें मैत्रीभावका पालन करते हैं ॥18॥</p><br><p>	उस हाथीने उन मुनिराजसे हेतु पूर्वक धर्म का स्‍वरूप अच्‍छी तरह जानकर प्रोषधोपवास आदि श्रावक के व्रत ग्रहण किये ॥19॥</p><br><p>	उस समय से वह हाथी पापसे डरकर दूसरे हाथियोंके द्वारा तोड़ी हुई वृक्ष की शाखाओं और सूखे पत्‍तोंको खाने लगा ॥20॥</p><br><p>	पत्‍थरों पर गिरनेसे अथवा हाथियोंके समूह के संघटनसे जो पानी प्रासुक हो जाता था उसे ही वह पीता था तथा प्रोषधोपवासके बाद पारणा करता था । इस प्रकार चिरकाल तक तपश्‍चरण करता हुआ वह महाबलवान् हाथी अत्‍यन्‍त दुर्बल हो गया । किसी एक दिन वह पानी पीनेके लिए वेगवती नदी के दहमें गया था कि वहाँ कीचड़में गिर गया । यद्यपि कीचड़से निकलनेके लिए उसने बहुत भारी उद्यम किया परन्‍तु समर्थ नहीं हो सका । वहींपर दुराचारी कमठका जीव मर कर कुक्‍कुट साँप हुआ था उसने पूर्व पर्यायके वैरके कारण उस हाथीको काट खाया जिससे वह मरकर सहस्‍त्रार स्‍वर्ग में सोलह सागर की आयु वाला देव हुआ ॥21-24॥</p><br><p>	यथायोग्‍य रीतिसे वहाँके भोग भोग कर वह आयु के अन्‍त में वहाँसे च्‍युत हुआ और इसी जम्‍बूद्वीप के पूर्व विदेह क्षेत्र में जो पुष्‍कलावती देश है उसके विजयार्ध पर्वत पर विद्यमान त्रिलोकोत्‍तम नामक नगर में वहाँके राजा विद्युद्गति और रानी विद्यन्‍माला के रश्मिवेग नाम का पुत्र हुआ । जिसके संसार की अवधि अत्‍यन्‍त निकट रह गई है ऐसे उस बुद्धिमान् रश्मिवेगने सम्‍पूर्ण यौवन पाकर समाधिगुप्‍त मुनिराज के समीप दीक्षा धारण कर ली तथा सर्वतोभद्र आदि श्रेष्‍ठ उपवास धारण किये ॥25-28॥</p><br><p>किसी एक दिन वह हिमगिरि पर्वत की गुहामें योग धारण कर विराजमान था कि इतनेमें जिस कुक्‍कुट सर्पने वज्रघोष हाथी को काटा था वही पापी धूमप्रभा नरक के दु:ख भोग कर निकला और वहीं पर अजगर हुआ था । उन मुनिराजको देखते ही अजगर क्रोधित हुआ और उन्‍हें निगल गया जिससे उनका जीव अच्‍युत स्‍वर्गके पुष्‍कर विमान में बाईस सागर की आयुवाला देव हुआ । वहाँ की आयु समाप्‍त होने पर वह पुण्‍यात्‍मा, जम्‍बूद्वीप के पश्चिम विदेह क्षेत्र में पद्मनामक देश सम्‍बन्‍धी अश्‍वपुर नगर में वहाँके राजा वज्रवीर्य और रानी विजयाके वज्रनाभि नाम का पुत्र हुआ ॥29-32॥</p><br><p>	पुण्‍य के द्वारा रक्षित हुआ वज्रनाभि, चक्रवर्ती की अखण्‍ड लक्ष्‍मी का उपभोग कर भी संतुष्‍ट नहीं हुआ इसलिए मोक्षलक्ष्‍मी का उपभोग करने के लिए उद्यत हुआ ॥33॥</p><br><p>	उसने क्षेमंकर भट्टारकके मुख - कमलसे निकले हुए धर्मरूपी अमृत रसका पानकर अन्‍य समस्‍त रसोंकी इच्‍छा छोड़ दी तथा अपने राज्‍य पर पुत्रको स्‍थापित कर अनेक राजाओं के साथ समस्‍त जीवोंपर अनुकम्‍पा करनेवाला संयम अच्‍छी तरह धारण कर लिया ॥34-35॥</p><br><p>	कमठका जीव, जो कि पहले अजगर हुआ था मरकर छठवें नरकमें उत्‍पन्‍न हुआ और वहाँ बाईस सागर तक अत्‍यन्‍त दु:ख भोगता रहा ॥36॥</p><br><p>	चिरकाल बाद वहाँ से निकल कर कुरंग नाम का भील हुआ । यह भील उस वन में उत्‍पन्‍न हुए समस्‍त जीवों को कम्पित करता रहता था ॥37॥</p><br><p>	किसी एक दिन शरीर सम्‍बन्‍धी बलसे शोभायमान तथा शरीरसे स्‍नेह छोड़ने वाले तपस्‍वी चक्रवर्ती वज्रनाभि आर्तध्‍यान छोड़कर उस वन में आतापन योगसे विराजमान थे । उन्‍हें देखने ही जिसका वैर भड़क उठा है ऐसे पापी भीलने उन मुनिराज पर कायर जनों के द्वारा असहनीय अनेक प्रकार का भयंकर उपसर्ग किया ॥38-39॥</p><br><p>	उक्‍त मुनिराजका जीव धर्मध्यानमें प्रवेशकर तथा अच्‍छी तर आराधनाओंकी आराधना कर सुभद्र नामक मध्‍यमग्रैवेयक के मध्‍यम विमान में सम्‍यग्‍दर्शन का धारक श्रेष्‍ठ अहमिन्‍द्र हुआ ॥40॥</p><br><p>	वहाँ वह सत्‍ताईस सागर की आयु तक दिव्‍य भोग भोगता रहा । आयु के अन्‍त में वहाँसे च्‍युत होकर इसी जम्‍बूद्वीप के कौसल देश देश सम्‍बन्‍धी अयोध्‍या नगर में काश्‍यप गोत्री इक्ष्‍वाकुवंशी राजा वज्रबाहु और रानी प्रभंकरीके आनन्‍द नाम का प्रिय पुत्र हुआ । बड़ा होने पर वह महावैभव का धारक मण्‍डलेश्‍वर राजा हुआ ॥41-43॥</p><br><p>	किसी एक दिन उसने अपने स्‍वामिहित नामक महामन्‍त्रीके कहनेसे वसन्‍तऋतुकी अष्‍टाह्निकाओं में पूजा कराई । उसे देखनेके लिए वहाँ पर विपुलमति नाम के मुनिराज पधारे । आनन्‍दने उनकी बड़ी विनय से वन्‍दना की तथा उनसे सब जीवों को सुख देनेवाला समीचीन धर्म का स्‍वरूप सुना और तदनन्‍तर कहा कि हे भगवन् ! मुझे कुछ संशय हो रहा है उसे आपसे सुनना चाहता हूँ ॥44-46॥</p><br><p>	उसने पूछा कि जिनेन्‍द्र भगवान् की प्रतिमा तो अचेतन है उसमें भला बुरा करने की शक्ति नहीं है फिर उसकी की हुई पूजा भक्‍तजनोंको पुण्‍य रूप फल किस प्रकार प्रदान करती है ॥47॥</p><br><p>	इसके उत्‍तरमें मुनिराजने हेतु सहित निम्‍न प्रकार वचन कहे कि हे राजन् ! सुन, यद्यपि जिनेन्‍द्र भगवान् की प्रतिमा और जिनेन्‍द्र मन्दिर अचेतन हैं तथापि भव्‍य जीवों के पुण्‍य - बन्‍धके ही कारण हैं । यथार्थमें पुण्‍य बन्‍ध परिणामोंसे होता है और उन परिणामोंकी उत्‍पत्तिमें जिनेन्‍द्रकी प्रतिमा तथा मन्दिर कारण पड़ते हैं । जिनेन्‍द्र भगवान् रागादि दोषोंसे रहित हैं, शास्‍त्र तथा आभूषण आदिसे विमुख हैं, उसके मुख की शोभा प्रसन्‍न चन्‍द्रमा के समान निर्मल है, लोक अलोक के जाननेवाले हैं, कृतकृत्‍य हैं, जटा आदिसे रहित हैं तथा परमात्‍मा हैं इसलिए उनके मन्दिरों और उनकी प्रतिमाओं का दर्शन करने वाले लोगों के शुभ परिणामोंमें जैसी प्रकर्षता होती है वैसी अन्‍य कारणों से नहीं हो सकती क्‍योंकि समस्‍त कार्योंकी उत्‍पत्ति अन्‍तरंग और बहिरंग दोनों कारणों से होती है इसलिए जिनेन्‍द्र भगवान् की प्रतिमा पुण्‍यबन्‍धके कारणभूत शुभ परिणामोंका कारण है यह बात अच्‍छी तरह जान लेने के योग्‍य है ॥48-53॥</p><br><p>	इसी उपदेशके समय उक्‍त मुनिराजने तीनों लोकों सम्‍बन्‍धी चैत्‍यालयोंके आकार आदिका वर्णन करना चाहा और सबसे पहले उन्‍होंने सूर्य के विमान में स्थित जिन - मन्दिरकी विभूतिका अच्‍छी तरह वर्णन किया भी । उस असाधारण विभूतिको सुनकर राजा आनन्‍द को बहुत ही श्रद्धा हुई । वह उस समय से प्रति दिन आदि और अन्‍त समयमें दोनों हा‍थ जोड़कर तथा मुकुट झुकाकर सूर्य के विमान में स्थित जिन प्रतिमाओंकी स्‍तुति करने लगा । यही नहीं, उसने कारीगरोंके द्वारा मणि और सुवर्णका एक सूर्य -विमान भी बनवाया और उसके भीतर फैलती हुई कान्तिका धारक जिन - मन्दिर बनवाया । तदनन्‍तर उसने शास्‍त्रोक्‍त विधिसे भक्तिपूर्वक आष्‍टाह्नि क पूजा की । चतुर्मुख, रथावर्त, सबसे बड़ी सर्वतोभद्र और दीनोंके लिए मन - चाहा दान देनेवाली कल्‍पवृक्ष पूजा की । इस प्रकार उस राजा को सूर्यकी पूजा करते देख उसकी प्रामाणिकतासे अन्‍य लोग भी स्‍वयं भक्तिपूर्वक सूर्य - मण्‍डलकी स्‍तुति करने लगे । आचार्य कहते है कि इस लोक में उसी समय से सूर्यकी उपासना चल पड़ी है ॥54– 60॥</p><br><p>	अथानन्‍तर - किसी एक दिन राजा आनन्‍दने यौवन चाहनेवाले लोगों के ह्णदयको दो टूक करने वाला सफेद बाल अपने शिर पर देखा । इस निमित्‍तसे उसे वैराग्‍य उत्‍पन्‍न हो गया । विरक्‍त होते ही उसने बड़े पुत्र के लिए अभिषेक पूर्वक अपना राज्‍य दे दिया और समुद्रगुप्‍त मुनिराज के समीप राजसी भाव छोड़कर अनेक राजाओं के साथ नि:स्‍पृह <span class=comment>(नि:स्‍वार्थ)</span> तप धारण कर लिया । शुभ लेश्‍याके द्वारा उसने चारों आराधनाओंकी आराधनाकी विशुद्धता प्राप्‍त कर ग्‍यारह अंगोका अध्‍ययन किया, तीर्थंकर नाम-कर्म के बन्‍धमें कारणभूत सोलह कारणभावनाओं का चिन्‍तवन किया, शास्‍त्रानुसार सोलह कारणभावनाओं का चिन्‍तवन कर तीर्थंकर नामक पुण्‍य प्रकृतिका बन्‍ध किया और चिरकाल तक घोर तपश्‍चरण किया । आयु के अन्‍तमें, जिसकी अन्‍तरात्‍मा अत्‍यन्‍त शान्‍त हो गई है, जो धीर वीर है, धर्मध्‍यान के अधीन है और आकुलतारहित है ऐसा वह आनन्‍द मुनि प्रायोपगमन संन्‍यास लेकर क्षीरवन में प्रतिमा योगसे विराजमान हुआ ॥61-66॥</p><br><p>	पूर्व जन्‍म के पापी कमठका जीव नरकसे निकलकर उसी वन में सिंह हुआ था सो उसने आकर उन मुनिका कण्‍ठ पकड़ लिया ॥67॥</p><br><p>	इस प्रकार सिंहका उपसर्ग सहकर चार आराधना रूपी धनको धारण करने वाला वह मुनि प्राणरहित हो अच्‍युत स्‍वर्गके प्राणत विमान में इन्‍द्र हुआ ॥68॥</p><br><p>	वहाँपर उसकी बीस सागर की आयु थी, साढ़े तीन हाथ ऊँचा शरीर था, शुक्‍ल लेश्‍या थी, वह दश माह बाद श्‍वास लेता था, और बीस हजार वर्ष बाद मानसिक अमृताहार ग्रहण करता था । उसके मानसिक स्‍त्रीप्रवीचार था, पांचवीं पृथिवी तक अवधिज्ञान का विषय था, उतनी दूरी तकही उसकी कान्ति, विक्रिया और बल था, सब ऋद्धियोंके धारक सामानिक आदि देव उसकी पूजा करते थे, और वह इच्‍छानुसार काम प्रदान करने वाली अनेक देवियोंके द्वारा उत्‍पादित सुखकी खान था । इस प्रकार समस्‍त विषय - भोग प्राप्‍तकर वह निरन्‍तर उनका अनुभव करता रहता था और उन्‍हींमें सतृष्‍ण रहकर लीला पूर्वक बहुत लम्‍बे समयको एक कलाकी तरह व्‍यतीत करता था ॥69- 73॥</p><br><p>	जिस समय उसकी आयु के अन्तिम छह माह रह गये और वह इस पृथिवी पर आनेके लिए सन्‍मुख हुआ उस समय इस जम्‍बूद्वीप के भरत क्षेत्र सम्‍बन्‍धी काशी देशमें बनारस नाम का एक नगर था । उसमें काश्‍यपगोत्री राजा विश्‍वसेन राज्‍य करते थे । उनकी रानीका नाम ब्राह्मी था । देवों ने रत्‍नों की धारा बरसाकर उसकी पूजा की थी । रानी ब्राह्मीने वैशाखकृष्‍ण द्वितीया के दिन प्रात:काल के समय विशाखा नक्षत्र में सोलह शुभ स्‍वप्‍न देखे और उसके बाद अपने मुख - कमलमें प्रवेश करता हुआ एक हाथी देखा । प्रात:काल के समय बजनेवाले नगाड़ोंके शब्‍दोंसे उसकी आँख खुल गई और मंगलाभिषेकसे संतुष्‍ट होकर तथा वस्‍त्राभरण पहिन कर वह राजा के समीप इस प्रकार पहुँची मानो चाँदनी रात चन्‍द्रमा के समीप पहुँची हो ॥74- 78॥</p><br><p>	आदरपूर्वक वह महाराज के आधे सिंहासन पर बैठी और अपने द्वारा देखे हुए सब स्‍वप्‍न यथा-क्रम से कहने लगी ॥79॥</p><br><p>	महाराज विश्‍वसेन अवधिज्ञानी थे ही, अत: स्‍वप्‍न सुनकर इस प्रकार उनका फल कहने लगे । वे बोले कि हाथी के स्‍वप्‍नसे पुत्र होगा, बैलके देखने से वह तीनों लोकों का स्‍वामी होगा, सिंह के देखने से अनन्‍त वीर्यका धारक होगा, लक्ष्‍मी का अभिषेक देखने से उसे मेरू पर्वतपर अभिषेककी प्राप्ति होगी, दो मालाओं को देखने से वह गृहस्‍थ धर्म और मुनि धर्मरूप तीर्थकी प्रवृत्ति करनेवाला होगा, चन्‍द्रमण्‍डलके देखने से वह तीन लोकका चन्‍द्रमा होगा, सूर्य के देखने से तेजस्‍वी होगा, मत्‍स्‍योंका जोड़ा देखने से सुखी होगा, कलश देखने से निधियोंका स्‍वामी होगा, सरोवरके देखने से समस्‍त लक्षणों से युक्‍त होगा, समुद्र के देखने से सर्वज्ञ होगा, सिंहासनके देखने से समस्‍त लोगों के द्वारा पूजनीय होगा, विमान देखने से स्‍वर्गसे अवतार लेनेवाला होगा, नागेन्‍द्रका भवन देखने से तीन ज्ञान का धारक होगा, रत्‍नों की राशि देखने से गुणों से आलिंगित होगा, निर्धूम अग्निके देखने से पापोंको जलानेवाला होगा और हे कृशोदरि ! मुखकमलमें हाथी का प्रवेश देखने से सूचित होता है कि देवों के द्वारा पूजित होनेवाला वह पुत्र आज तेरे उदरमें आकर विराजमान हुआ है । इस प्रकार वह मृगनयनी पतिसे स्‍वप्‍नों का फल सुनकर बहुत सन्‍तुष्‍ट हुई ॥80-87॥</p><br><p>	उसी समय समस्‍त इन्‍द्रों ने आकर बड़े हर्ष से स्‍वर्गावतरणकी वेलामें भगवान् के माता - पिताका कल्‍याणाभिषेक कर उत्‍सव किया ॥88॥</p><br><p>	उस समय महाराज विश्‍वसेनका राजमन्दिर अपनी सम्‍पदाके द्वारा स्‍वर्गलोकका भी उल्‍लंघन कर रहा था सो ठीक ही है क्‍योंकि पुण्‍यात्‍मा जीवोंका समागम कौन - सा कल्‍याण नहीं करता है ? अर्थात् सभी कल्‍याण करता है ॥89॥</p><br><p>	नौ माह पूर्ण होने पर पौषकृष्‍ण एकादशी के दिन अनिलयोग में वह पुत्र उत्‍पन्‍न हुआ ॥90॥</p><br><p>	उसी समय अपने आसनोंके कम्‍पायमान होनेसे सौधर्म आदि सभी इन्‍द्रों ने तीर्थंकर भगवान् के जन्‍मका समाचार जान लिया तथा सभीने आकर सुमेरू पर्वत के मस्‍तक पर उनके जन्‍मकल्‍याणकी पूजा की, पार्श्‍वनाथ नाम रक्‍खा और फिर उन्‍हें माता - पिता के लिए समर्पित कर दिया ॥91- 92॥</p><br><p>	श्री नेमिनाथ भगवान् के बाद तिरासी हजार सात सौ पचास वर्ष बीत जानेपर मृत्‍युको जीतने वाले भगवान् पार्श्‍वनाथ उत्‍पन्‍न हुए थे, उनकी आयु सौ वर्ष की थी जो कि उसी पूर्वोक्‍त अन्‍तराल में शामिल थी । उनके शरीर की कान्ति धानके छोटे पौधेके समान हरे रंगकी थी, वे समस्‍त लक्षणों से सुशोभित थे, नौ हाथ ऊँचा उनका शरीर था, वे लक्ष्‍मीवान् थे और उग्र वंश में उत्‍पन्‍न हुए थे, सोलह वर्ष बाद जब भगवान् नव यौवन से युक्‍तसे युक्‍त हुए तब वे किसी समय क्रीड़ा करने के लिए अपनी सेना के साथ नगरसे बाहर गये । वहाँ आश्रमके वन में इनकी माताका पिता, महीपाल नगरका राजा महीपाल अपनी रानी के वियोगसे तपस्‍वी होकर तपकर रहा था, वह पन्‍चाग्नियोंके बीच में बैठा हुआ तपश्‍चरण कर रहा था । देवों के द्वारा पूजित भगवान् पार्श्‍वनाथ उसके समीप जाकर उसे नमस्‍कार किये विना ही अनादरके साथ खड़े हो गये । यह देख, वह खोटा साधु, बिना कुछ विचार किये ही क्रोधसे युक्‍त हो गया । वह मन में सोचने लगा कि ‘मैं कुलीन हूँ - उच्‍च कुलमें उत्‍पन्‍न हुआ हूँ, तपोवृद्ध हूं - तपके द्वारा बड़ा हूँ, और इसकी माताका पिता हूं फिर भी यह अज्ञानी कुमार अहंकार से विह्वल हुआ मुझे नमस्‍कार किये बिना ही खड़ा है’ ऐसा विचार कर वह अज्ञानी बहुत ही क्षोभको प्राप्‍त हुआ और बुझती हुई अग्निमें डालनेके लिए वहाँ पर पड़ी हुई लकड़ीको काटनेकी इच्छा से उसने लकड़ी काटनेके लिए अपना मजबूत फरसा ऊपर उठाया ही था कि अवधिज्ञानी भगवान् पार्श्‍वनाथ ने ‘इसे मत काटो, इसमें जीव है’ यह कहते हुए मना किया परन्‍तु उनके मना करनेपर भी उसने लकड़ी काट ही डाली । इस कर्मसे उस लकड़ीके भीतर रहनेवाले सर्प और सर्पिणीके दो दो टुकड़े हो गये । यह देखकर सुभौम कुमार कहने लगा कि तू ‘मैं गुरू हूं, तपस्‍वी हूँ’ यह समझकर यद्यपि भारी अहंकार कर रहा है परन्‍तु यह नहीं जानता कि इस कुतपसे पापास्‍त्रव होता है या नहीं । इस अज्ञान तपसे तुझे इस लोक में दु:ख हो रहा है और परलोक में भी दु:ख प्राप्‍त होगा ।’ सुभौमकुमार के यह वचन सुनकर वह तपस्‍वी और भी कुपित हुआ तथा इस प्रकार उत्‍तर देने लगा ॥93-105॥</p><br><p>	कि ‘मैं प्रभु हूँ, यह मेरा क्‍या कर सकता है’ इस प्रकारकी अवज्ञासे मेरे तपका माहात्‍म्‍य बिना जाने ही तू ऐसा क्‍यों बक रहा है ? पन्‍चाग्निके मध्‍य में बैठना, वायु भक्षण कर ही जीवित रहना, ऊपर भुजा उठाकर चिरकाल तक एक ही पैरसे खड़े रहना, और उपवास कर अपने आप गिरे हुए पत्‍ते आदिसे पारण करना । इस प्रकार शरीर को सन्‍तापित करनेवाला तपस्वियोंका तप बहुत ही कठिन है, इस तपश्‍चरणसे बढ़कर दूसरा तपश्‍चरण हो ही नहीं सकता । उस तपस्‍वीके ऐसे वचन सुन सुभौमकुमार हँसकर कहने लगा कि मैं न तो आपको गुरू मानता हूं और न आपका तिरस्‍कार ही करता हूँ किन्‍तु जो आप्‍त तथा आगम आदिको छोड़कर मिथ्‍यात्‍व एवं क्रोधादि चार कषायोंके वशीभूत हो पृथिवीकायिक आदि छह कायके जीवोंकी हिंसामें मन, वचन, काय और कृत, कारित, अनुमोदनासे प्रवृत्ति करते हैं और इस तरह अनाप्‍तके कहे हुए मतका आश्रय लेकर निर्वाणकी प्रार्थना करते हैं – मोक्ष प्राप्‍त करना चाहते हैं सो उनकी यह इच्‍छा चावल पानेकी इच्छा से धानके छिलके कूटनेके प्रयासके समान है, अथवा जल मथकर घी प्राप्‍त करने की इच्‍छा के समान है, अथवा अन्‍धपाषाण के समूहको जलाकर सुवर्ण करने की इच्‍छा के समान है, अथवा जिस प्रकार कोई अन्‍धा मनुष्‍य दावानलके डरसे भागकर अग्निमें जा पड़े उसके समान है । ज्ञानहीन मनुष्‍यका कायक्‍लेश भावी दु:खका कारण है । यह बात मैं, आप पर बहुत भारी स्‍नेह होने के कारण कह रहा हूँ’ ॥106-114॥</p><br><p>	इस प्रकार सुभौमकुमार के कहे वचन, विपरीत बुद्धिवाले उस तापसने समझ तो लिये परन्‍तु पूर्व वैरका संस्‍कार होनेसे, अथवा अपने पक्षका अनुराग होनेसे अथवा दु:खमय संसार से आनेके कारण अथवा स्‍वभावसे ही अत्‍यन्‍त दुष्‍ट होने के कारण उसने स्‍वीकार नहीं किये प्रत्‍युत, यह सुभौमकुमार अहंकारी होकर मेरा इस तरह तिरस्‍कार कर रहा है, यह सोचकर वह भगवान् पार्श्‍वनाथ पर अधिक क्रोध करने लगा । इसी शल्‍यसे वह मरकर शम्‍बर नाम का ज्‍योतिषी देव हुआ सो ठीक ही है क्‍योंकि क्रोधी मनुष्‍यों की तपसे ऐसी ही गति होती है । इधर सर्प और सर्पिणी कुमार के उपदेशसे शान्ति भावको प्राप्‍त हुए और मरकर बहुत भारी लक्ष्‍मी को धारण करनेवाले धरणेन्‍द्र और पद्मावती हुए । तदनन्‍तर भगवान् पार्श्‍वनाथका जब तीस वर्ष प्रमाण कुमारकाल बीत गया तब एक दिन अयोध्‍याके राजा जयसेनने भगली देशमें उत्‍पन्‍न हुए घोड़े आदिकी भेंटके साथ अपना दूत भगवान् पार्श्‍वनाथ के समीप भेजा । भगवान् पार्श्‍वनाथ ने भेंट लेकर उस श्रेष्‍ठ दूतका हर्षपूर्वक बड़ा सम्‍मान किया और उससे अयोध्‍याकी विभूति पूछी । इसके उत्‍तरमें दूतने सबसे पहले भगवान् वृषभदेवका वर्णन किया और उसके पश्‍चात् अयोध्‍या नगर का हाल कहा सो ठीक ही है क्‍योंकि बुद्धिमान् लोग अनुक्रम को जानते ही हैं । दूतके वचन सुनकर भगवान् विचारने लगे कि मुझे तीर्थंकर नाम-कर्म का बन्‍ध हुआ है इससे क्‍या लाभ हुआ ? भगवान् वृषभदेव को ही धन्‍य है कि जिन्‍होंने मोक्ष प्राप्‍त कर लिया । ऐसा विचार करते ही उन्‍होंने अपने अतीत भवोंकी परम्‍पराका साक्षात्‍कार कर लिया – पिछले सब देख लिये ॥115-124॥ </p><br><p>	मतिज्ञानावरण कर्म के बढ़ते हुए क्षयोपशमंके वैभव से उन्‍हें आत्‍मज्ञान प्राप्‍त हो गया और लौकान्तिक देवों ने आकर उन्‍हें सम्‍बोधित किया । उसी समय इन्‍द्र आदि देवों ने आकर प्रसिद्ध दीक्षा-कल्‍याणकका अभिषेक आदि महोत्‍सव मनाया ॥125-226॥</p><br><p>	तदनन्‍तर भगवान्, विश्‍वास करने योग्‍य युक्तियुक्‍त वचनोंके द्वारा भाई बन्‍धुओं को विदाकर विमला नाम की पालकीपर सवार हो अश्‍ववन में पहुँचे । वहां अतिशय धीर वीर भगवान् तेलाका नियम लेकर एक बड़ी शिलातल पर उत्‍तराभिमुख हो पर्यंकासनसे विराजमान हुए । इस प्रकार पौषकृष्‍ण एकादशी के दिन प्रात:काल के समय उन्‍होंने सिद्ध भगवान् को नमस्‍कार कर तीन सौ राजाओं के साथ दीक्षा - रूपी लक्ष्‍मी स्‍वीकृत कर ली । वह दीक्षा - लक्ष्‍मी क्‍या थी ? मानो कार्य सिद्ध करनेवाली मुक्ति रूपी कन्‍याकी माननीय दूती थी ॥127-130॥</p><br><p>	भगवान् ने पन्‍च मुष्टियोंके द्वारा उखाड़कर जो केश दूर फेंक दिये थे इन्‍द्र ने उनकी पूजा की तथा बड़े आदरसे ले जाकर उन्‍हें क्षीरसमुद्रमें डाल दिया ॥131॥</p><br><p>	 जिन्‍होंने दीक्षा लेते ही सामायिक चारित्र प्राप्‍त किया है और विशुद्धताके कारण प्राप्‍त हुए चतुर्थ – मन:पर्ययज्ञान से देदीप्‍यमान हैं ऐसे भगवान् पारणाके दिन आहार लेने के लिए गुल्‍मखेट नाम के नगर में गये ॥132॥</p><br><p>	वहाँ श्‍यामवर्ण वाले धन्‍य नामक राजा ने  अष्‍ट मंगल द्रव्‍योंके द्वारा पडगाहकर उन्‍हें शुद्ध आहार दिया और आहार देकर इस क्रियाके योग्‍य उत्‍तम फल प्राप्‍त किया ॥133॥</p><br><p>	इस प्रकार अत्‍यन्‍त विशुद्धि को धारण करनेवाले भगवान् ने छद्मस्‍थ अवस्‍थाके चार माह व्‍यतीत किये । तदनन्‍तर जिस वन में दीक्षा ली थी उसी वन में जाकर वे देवदारू नामक एक बड़े वृक्ष के नीचे विराजमान हुए । वहां तेलाका नियम लेनेसे उनकी विशुद्धता बढ़ रही थी, उनके संसारका अन्‍त निकट आ चुका था और उनकी शक्ति उत्‍तरोत्‍तर बढ़ती जाती थी, इस प्रकार वे सात दिनका योग लेकर धर्मध्‍यानको बढ़ाते हुए विराजमान थे । इसी समय कमठका जीव शम्‍बर नाम का असुर आकाशमार्गसे जा रहा था कि अकस्‍मात् उसका विमान रूक गया । जब उसने विभंगावधि ज्ञान से इसका कारण देखा तो उसे अपने पूर्वभवका सब वैर - बन्‍धन स्‍पष्‍ट दिखने लगा । फिर क्‍या था, क्रोधवश उसने महा गर्जना की और महावृष्टि करना शुरू कर दिया । इस प्रकार यमराज के समान अतिशय दुष्‍ट उस दुर्बुद्धिने सात दिन तक लगातार भिन्‍न - भिन्‍न प्रकार के महा उपसर्ग किये । यहाँ तक कि छोटे - छोटे पहाड़ तक लाकर उनके समीप गिराये ॥134-138॥</p><br><p>	अवधिज्ञान से यह उपसर्ग जानकर धरणेन्‍द्र अपनी पत्‍नीके साथ पृथिवीतलसे बाहर निकला उस समय वह धरणेन्‍द्र, जिसपर रत्‍न चमक रहे हैं ऐसे फणारूपी मण्‍डपसे सुशोभित था । धरणेन्‍द्र भगवान् को फणाओं के समूह से आवृतकर खड़ा हो गया और उसकी पत्‍नी मुनिराज पार्श्‍वनाथ के ऊपर बहुत ऊँचा वज्रमय छत्र तानकर स्थित हो गयी । आचार्य कहते हैं कि देखो, स्‍वभाव से ही कूर रहने वाले सर्पसर्पिणीने अपने ऊपर किया उपकार याद रखा सो ठीक ही है, क्‍योंकि दयालु पुरूष अपने ऊपर किये उपकार को कभी नहीं भूलते ॥139-141॥</p><br><p>	तदनन्‍तर भगवान् के ध्‍यान के प्रभाव से उनका मोहनीय कर्म क्षीण हो गया इसलिए वैरी कमठका सब उपसर्ग दूर हो गया ॥142॥</p><br><p>	मुनिराज पार्श्‍वनाथ ने द्वितीय शुक्‍लध्‍यान के द्वारा अवशिष्‍ट तीन घातिया कर्मों को और भी जीत लिया जिससे उन्‍हें चैत्रकृष्‍ण त्रयोदशीके दिन प्रात:काल के समय विशाखा नक्षत्र में लोक - अलोकको प्रकाशित करनेवाला केवलज्ञान प्राप्‍त हो गया और इस कारण उनका अभ्‍युदय बहुत भारी हो गया ॥143-144॥</p><br><p>	उसी समय इन्‍द्रों ने केवलज्ञान की पूजा की । शम्‍बर नाम का ज्‍यौतिषीदेव भी काललब्धि पाकर शान्‍त हो गया और उसने सम्‍यग्‍दर्शन सम्‍बन्‍धी विशुद्धता प्राप्‍त कर ली । यह देख, उस वन में रहनेवाले सात सौ तपस्वियोंने मिथ्‍यादर्शन छोड़कर संयम धारण कर लिया, सभी शुद्ध सम्‍यग्‍दृष्टि हो गये और बड़े आदरके साथ प्रदक्षिणा देकर भगवान् पार्श्‍वनाथ के चरणोंमें नमस्‍कार करने लगे । आचार्य कहते हैं कि पापी कमठके जीव का कहाँ तो निष्‍कारण वैर और कहाँ ऐसी शान्ति ? सच कहा है कि महापुरूषोंके साथ मित्रता तो दूर रही शत्रुता भी वृद्धिका कारण होती है ॥145-148॥</p><br><p>	भगवान् पार्श्‍वनाथ के समवसरणमें स्‍वयंभूको आदि लेकर दश गणधर थे, तीन सौ पचास मुनिराज पूर्वके ज्ञाता थे, दश हजार नौ सौ शिक्षक थे, एक हजार चार सौ अवधिज्ञानी थे, एक हजार केवलज्ञानी थे, इतने ही विक्रिया ऋद्धि के धारक थे, सात सौ पचास मन:पर्यय ज्ञानी थे, और छह सौ वादी थे । इस प्रकार सब मिलाकर शीघ्र ही मोक्ष जानेवाले सोलह हजार मुनिराज उनके समवसरण में थे ॥149-152॥</p><br><p>	सुलोचनाको आदि लेकर छत्‍तीस हजार आर्यिकाएँ थीं, एक लाख श्रावक थे, तीन लाख श्राविकाएँ थीं, असंख्‍यात देव - देवियाँ थीं और संख्‍यात तिर्यन्‍च थे । इस प्रकार बारह सभाओं के साथ धर्मोपदेश करते हुए भगवान् ने पांच माह कम सत्‍तर वर्ष तक विहार किया । अन्‍त में जब उनकी आयु का एक माह शेष रह गया तब वे विहार बन्‍दकर सम्‍मेदाचलकी शिखर पर छत्‍तीस मुनियों के साथ प्रतिमायोग धारण कर विराजमान हो गये । श्रावणशुक्‍ला सप्‍तमी के दिन प्रात:काल के समय विशाखा नक्षत्र में शुक्‍लध्‍यान के तीसरे और चौथे भेदोंका आश्रय लेकर वे अनुक्रम से तेरहवें तथा चौदहवें गुणस्‍थान में स्थित रहे फिर यथा-क्रम से उस समयके योग्‍य कार्य कर समस्‍त कर्मों का क्षय हो जानेसे मोक्षमें अविचल विराजमान हो गये । उसी समय इन्‍द्रों ने आकर उन‍के निर्वाण कल्‍याणकका उत्‍सव कर उनकी वन्‍दना की । आचार्य गुणभद्र कहते हैं कि उनके निर्मल गुणों से समृद्ध होने के कारण हम भी इन भगवान् पार्श्‍वनाथको नमस्‍कार करते हैं ॥153-159॥</p><br><p>	जो समुद्र के समान आदि मध्‍य और अन्‍त में गम्‍भीर रहते हैं ऐसे सज्‍जनोंका यदि कोई उदाहरण हो सकता है तो क्षमावानोंमें गिनती करने के योग्‍य भगवान् पार्श्‍वनाथ ही हो सकते हैं ॥160॥</p><br><p>	‘भगवन्’ ! जन्‍माभिषेकके समय सुमेरूपर्वत पर अपने उच्‍छ्वास और नि:श्‍वाससे उत्‍पन्‍न वायुके द्वारा आपने इन्‍द्रोंको भी अच्‍छी तरह बार - बार झूला झुला दिया था फिर भला यह शम्‍बर जैसा क्षुद्रदेव आपका क्‍या कर स‍कता है ? जिस प्रकार मच्‍छ समुद्रमें उछल - कूदकर उसे पीडि़त करता है परन्‍तु स्‍वयं उसी समुद्रसे जीवित रहता है - उससे अलग होते ही छटपटाने लगता है उसी प्रकार इस क्षुद्रदेवने आपको पीड़ा पहुँचाई है तो भी यह अन्‍त में आपकी ही शान्तिसे अभ्‍युदयको प्राप्‍त हुआ है’ इस प्रकार जिनकी स्‍तुति की गई वे पार्श्‍वनाथ स्‍वामी हम सबकी रक्षा करें ॥161॥</p><br><p>	‘हे प्रभो ! अकम्‍प हुआ आपका ज्ञान अत्‍यन्‍त निर्मलताको प्राप्‍त है उसे समुद्रकी उपमा कैसे दी जा सकती है क्‍योंकि समुद्र तो महावायुके चलनेपर चंचल हो जाता है और उसमें भरा हुआ पानी नीला है इस प्रकार समुद्र दूरसे ही आपके ज्ञान को नहीं पा सकता है । इसी तरह आपका ध्‍यान भी अकम्‍प है तथा अत्‍यन्‍त शुक्‍लताको प्राप्‍त है उसे भी समुद्रकी उपमा नहीं दी जा सकती है । हे नाथ ! आप सुमेरू पर्वत के समान अचल हैं फिर भला श्‍वासोच्‍छ्वासकी वायुके समान इस क्षुद्रदेवसे आपको क्‍या क्षोभ हो सकता है ?’’ इस प्रकार अनेक स्‍तुतियोंके स्‍वामी पार्श्‍वनाथ भगवान् हमारी रक्षा करें ॥162॥</p><br><p>	हे स्‍वामिन्‍ ! धैर्य आदि बड़े - बड़े गुणों से यद्यपि सभी तीर्थंकर समान हैं तथापि सबको संतुष्‍ट करनेवाले आपके गुण संसार में सर्वत्र प्रसिद्ध हैं वे सब एक कमठके कारण ही प्रसिद्ध हुए हैं । सो ठीक ही है क्‍योंकि अपकार करनेवाले शत्रुसे महापुरूषोंकी जो ख्‍याति होती है वह उपकार करनेवाले मित्रसे कभी नहीं होती ? ॥163॥</p><br><p>	हे देव ! आपने शान्‍तचित्‍त रहकर शम्‍बर देवकी विक्रिया दूर कर दी उससे आपको न कोई बाधा हुई, न क्रोध आया और न भय ही उत्‍पन्‍न हुआ इस कारण ‘आप सहनशील हैं’ इस प्रकार विद्वज्‍जन आपकी स्‍तुति नहीं करते किन्‍तु आपका माहात्‍म्‍य और शान्ति आश्‍चर्यजनक है इसलिए आपकी स्‍तुति की जानी चाहिये । इस प्रकार जिनकी स्‍तुति की गई थी वे पार्श्‍वनाथ भगवान् हम सबके संसारका उच्‍छेद करनेवाले हों ॥164॥</p><br><p>	देखो, ये धरणेन्‍द्र और पद्मावती दोनों ही बड़े कृतज्ञ हैं, और बड़े धर्मात्‍मा हैं इस प्रकार संसार में स्‍तुतिको प्राप्‍त हुए हैं परन्‍तु तीनों लोगों के कल्‍याणकी एकमात्र भूमि स्‍वरूप आपका ही यह उपकार है ऐसा समझना चाहिये । यदि ऐसा न माना जाय और दोनोंने ही पर्वतोंका पटकना आदि बन्‍द किया है ऐसा माना जाय तो फिर यह भी खोजना पड़ेगा कि पहले उपद्रव किसके द्वारा नष्‍ट हुए थे ? इस प्रकार जिनकी सारभूत स्‍तुति की जाती है वे पार्श्‍वनाथ भगवान् हम सबकी रक्षा करें ॥165॥</p><br><p>	हे विभो ! पर्वतका फटना, धरणेन्‍द्रका फणामण्‍डलका मण्‍डप तामना, पद्मावतीके द्वारा छत्र लगाया जाना, घातिया कर्मों का क्षय होना, केवलज्ञान की प्राप्ति होना, धातुरहित परमौदारिक शरीर की प्राप्ति होना, जन्‍म - मरण रूप संसारका विघात होना, शम्‍बरदेवका भयभीत होना, आपके तीर्थंकर नाम-कर्म का उदय होना और समस्‍त विघ्‍नोंका नष्‍ट होना ये सब कार्य जिनके एक साथ प्रकट हुए थे ऐसे उग्र वंशके शिरोमणि भगवान् पार्श्‍वनाथ सदा यमराजका भय नष्‍ट करें - जन्‍ममरणसे हमारी रक्षा करें ॥166॥</p><br><p>	‘यह शान्ति, क्‍या भगवान् के ध्‍यानसे हुई है ? वा धरणेन्‍द्रसे हुई है ?, अथवा पद्मावतीसे हुई है ? अथवा भगवान् की क्षमासे हुई है ? अथवा इन्‍द्रसे हुई है ? अथवा स्‍वयं अपनेआप हुई है ? अथवा मन्‍त्रके विस्‍तारसे हुई है ? अथवा शत्रु के भयभीत हो जानेसे हुई है ? अथवा भगवान् के पुण्‍योदय से हुई है ? अथवा समय पाकर शान्‍त हुई है ? अथवा घातिया कर्मों का क्षय होनेसे हुई है’ इस प्रकार अर्घ हाथ में लिये हुए देव लोग, शंवरदेव के द्वारा किये हुए जिनके विघ्‍नोंकी शान्तिकी आशंका कर रहे हैं ऐसे धीर वीरोंमें अग्रगण्‍य भगवान् पार्श्‍वनाथ हमारे पाप नष्‍ट करें ॥167॥</p><br><p>	कानोंको सुख देनेवाले, ह्णदयको प्रिय लगनेवाले, हित करनेवाले और हेतुसे युक्‍त जिनके वचन सुनकर शम्‍बरदेवने परम्‍परागत वैरसे उत्‍कट मिथ्‍यात्‍वको विष के समान छोड़ दिया, स्‍वयं आकर जिनकी स्‍तुति की और उस प्रकार का क्रूर होने पर भी वह कल्‍याणको प्राप्‍त हुआ तथा जो इन्‍द्रके द्वारा धारण किये हुए सिंहासनके अग्रभाग पर विराजमान होकर सिद्ध अवस्‍था को प्राप्‍त हुए ऐसे भगवान् पार्श्‍वनाथ हमारे विघ्‍नोंके समूहको नष्‍ट करें ॥168॥</p><br><p>	पार्श्‍वनाथका जीव पहले मरूभूति मंत्री हुआ, फिर सहस्‍त्रार स्‍वर्ग में देव हुआ, वहाँ से आकर विद्याधर हुआ, फिर अच्‍युत स्‍वर्ग में देव हुआ, वहाँसे आकर वज्रनामि चक्रवर्ती हुआ, फिर मध्‍यम ग्रैवेयकमें अहमिन्‍द्र हुआ, वहाँ से आकर राजाओं के गुणों से सुशोभित आनन्‍द नाम का राजा हुआ, फिर आनत स्‍वर्ग में इन्‍द्र हुआ और तदनन्‍तर घातिया कर्मोंके समूहको नष्‍ट करनेवाला भगवान् पार्श्‍वनाथ हुआ ॥169॥</p><br><p>	कमठका जीव पहले कमठ था, फिर कुक्‍कुट सर्प हुआ, फिर पाँचवें नरक गया, फिर अजगर हुआ, फिर नरक गया, फिर भील होकर नरक गया, फिर सिंह होकर नरक गया और फिर महीपाल राजा होकर शम्‍बर देव हुआ ॥170॥</p><br></div><hr class=type_7>
<div class=gatha>पर्व - 74</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर – सार्थक नाम को धारण करनेवाले श्रीमान् वर्धमान जिनेन्‍द्र, घातिया कर्मोंके नाशसे प्राप्‍त हुई वृद्धि मुझे दें ॥1॥</p><br><p>	जिनके वचनों से सम्‍यग्‍ज्ञान उत्‍पन्‍न होता है ऐसे आप तत्‍त्‍वार्थ का निर्णय करनेसे सन्‍मति नाम को प्राप्‍त हुए और देवों के आगमनसे पूज्‍य होकर आप अकलंक हुए हैं ॥2॥</p><br><p>आपका नाम वीरसेन है, रूद्रके द्वारा आप महावीर कहलाये हैं, ऋद्धिधारी मुनियोंकी सेना के नायक हैं । गणधरदेव आपके चरण – कमलोंकी पूजा करते हैं, तथा अनेक मुनिराज आपका ध्‍यान करते हैं ॥3॥</p><br><p>हे देव ! लोक और अलोक के देखनेमें आपका ही केवलज्ञानरूपी प्रकाश मुख्‍य गिना जाता है जिसे आपका केवलज्ञान नहीं देख सका ऐसा क्‍या कोई फुटकर पदार्थ भी इस संसार में है ? ॥4॥ </p><br><p>हे नाथ ! आपका रूप ही आपके क्रोधादिकके अभावको सूचित करता है सो ठीक ही है क्‍योंकि बहुमूल्‍य मणियोंकी कालिमाके अभावको कौन कहता है ? भावार्थ – जिस प्रकार मणियोंकी निर्मलता स्‍वयं प्रकट हो जाती है उसी प्रकार आपका शान्ति भाव भी स्‍वयं प्रकट हो रहा है ॥5॥ </p><br><p>हे प्रभो ! अन्‍य अनेक कुतीर्थोंका उल्‍लंघनकर आपका तीर्थ अब भी चल रहा है इसलिए स्‍तुतिके अनन्‍तर आपका पुराण कहा जाता है ॥6॥</p><br><p>यह महापुराण एक महासागरके समान है इसके पार जानेके लिए कुछ कहने की इच्‍छा करनेवाले हम लोगों को श्रीजिनसेन स्‍वामी का अनुगामी होना चाहिये ॥7॥</p><br><p>यह पुराण रूपी महासागर अगाध और अपार है तथा मेरी बुद्धि थोड़ी और पारसहित है फिर भी मैं इस बुद्धि के द्वारा इस पुराणरूपी महासागरको पार करना चाहता हूँ ॥8॥</p><br><p>यद्यपि मेरी बुद्धि छोटी है और यह पुराण बहुत बडा है तो भी जिस प्रकार छोटी – सी नावसे समुद्र के पार हो जाते हैं उसी प्रकार मैं भी इस छोटी – सी बुद्धिसे इसके पार हो जाऊँगा ॥9॥</p><br><p>	सबसे पहले कथा और कथाके कहनेवाले वक्‍ताका वर्णन किया जाता है क्‍योंकि यदि ये दोनों ही निर्दोष हों तो उनसे पुराणमें कोई दोष नहीं आता है ॥10॥</p><br><p>वाले पुरूषोंके कानोंको कड़ुवी लगनेवाली अन्‍य कथाओंसे क्‍या प्रयोजन है ? ॥11॥</p><br><p>	कथक – कथा कहनेवाला वह कहलाता है जो कि रागादि दोषोंसे रहित हो और अपने दिव्‍य वचनों के द्वारा निरपेक्ष होकर भव्‍य जीवोंका उपकार करता हो ॥12॥</p><br><p>	ये दोनों ही अर्थात् कथा और कथक, जिनेन्‍द्र भगवान् के द्वारा कहे हुए इसी महापुराणमें है अन्‍य मिथ्‍या पुराणोंमें नहीं हैं इसलिए विद्वानोंके द्वारा यही पुराण ग्रहण करने के योग्‍य है ॥13॥</p><br><p>	अथानन्‍तर – सब द्वीपोंके मध्‍य में रहनेवाले इस जम्‍बूद्वीप के पूर्व विदेह क्षेत्र में सीता नदी के उत्‍तर किनारेपर पुष्‍कलावती नाम का देश है उसकी पुण्‍डरीकिणी नगरी में एक मधु नाम का वन है । उसमें पुरूरवा नाम का एक भीलों का राजा रहता था । उसकी कालिका नाम की अनुराग करनेवाली स्‍त्री थी सो ठीक ही है क्‍योंकि विधाता प्राणियोंका अनुकूल ही समागम करता है ॥14–16॥</p><br><p>	किसी एक दिन दिग्‍भ्रम हो जानेके कारण सागरसेन नाम के मुनिराज उस वन में इधर – उधर भ्रमण कर रहे थे । उन्‍हें देख, पुरूरवा भील मृग समझकर उन्‍हें मारनेके लिए उद्यत हुआ परन्‍तु उसकी स्‍त्रीने यह कहकर मना कर दिया कि ‘ये बनके देवता घूम रहे हैं इन्‍हें मत मारो’ ॥17–18॥</p><br><p>	वह पुरूरवा भील उसी समय प्रसन्‍नचित्‍त होकर उन मुनिराज के पास गया और श्रद्धाके साथ नमस्‍कारकर तथा उनके वचन सुनकर शान्‍त हो गया ॥19॥</p><br><p>	जिस प्रकार ग्रीष्‍मऋतुमें प्‍यासा मनुष्‍य शीतल जलसे भरे हुए तालाबको पाकर शान्‍त होता है अथवा जिस प्रकार संसार – दु:खके कारणोसे डरनेवाला जीव, जिनेन्द्र भगवान् का मत पाकर शान्‍त होता है अथवा जिस प्रकार शास्‍त्राभ्‍यास करनेवाला विद्यार्थी किसी बड़े प्रसिद्ध गुरूकुलको पाकर शान्‍त होता है उसी प्रकार वह भील भी सागरसेन मुनिराजको पाकर शान्‍त हुआ था । उसने उक्‍त मुनिराजसे मधु आदि तीन प्रकार के त्‍यागका व्रत ग्रहण किया और जीवन पर्यन्‍त उसका बड़े आदरसे अच्‍छी पालन किया । आयु समाप्‍त होने पर वह सौधर्म स्‍वर्ग में एक सागर की उत्‍तम आयुको धारण करनेवाला देव हुआ ॥20–22॥ </p><br><p>स्थितिको धारण करनेवाला एक कोसल नाम का प्रसिद्ध देश है ॥23॥</p><br><p>	उस देशमें कभी किसीको वाधा नहीं होती थी इसलिए अरक्षा थी परन्‍तु वह अरक्षा रक्षकोंके अभावसे नहीं थी । इसी तरह वहाँपर कोई दातार नहीं थे, दातारोंका अभाव कृपणतासे नहीं था परन्‍तु संतुष्‍ट रहनेके कारण कोई लेनेवाले नहीं थे इसलिए था ॥24॥ </p><br><p>	वहाँ कठोरता स्त्रियों के स्‍तनोंमें ही थी, वहाँ रहनेवाले किसी मनुष्‍य के चित्‍तमें कठोरता – क्रूरता नहीं थी । इसी तरह मुझे कुछ देओ, यह शब्‍द माँगनेके लिए नहीं निकलता था । और हमारी रक्षा करो यह शब्‍द भय से निकलता था ॥25॥ </p><br><p>	इसी प्रकार कलंक और क्षीणता ये दो शब्‍द चन्‍द्रमा के वाचक राजा में ही पाये जाते थे अन्‍य किसी राजा में नहीं पाये जाते थे । निराहार रहना तपस्वियोंमें ही था अन्‍यमें नहीं ॥26॥</p><br><p>	पीड़ा अर्थात् पेला जाना तिल अलसी तथा ईखमें ही था अन्‍य किसी प्राणीमें पीड़ा अर्थात् कष्‍ट नहीं था । शिरका काटना बढ़ी हुई धानके पौधोंमें ही था किसी दूसरेमें नहीं । बन्‍ध और मोक्ष की चर्चा आगममें ही सुनाई देती थी किसी अपराधीमें नहीं । इन्‍द्रियोंका निग्रह विरागी लोगोंमें ही था किन्‍हीं दूसरे लोगोंमें नहीं । जड़ता जलमें ही थी किन्‍हीं अन्‍य मनुष्‍योंमें जड़ता – मूर्खता नहीं थी, तीक्ष्‍णता सुई आदि में ही थी वहांके मनुष्‍योंमें उग्रता नहीं थी, वक्रता तालियोंमें ही थी किसी अन्‍य कार्य में कुटिलता – माया‍चारिता नहीं थी । वहांके गोपाल भी अचतुर नहीं थे, स्त्रियाँ तथा बालक भी डरपोंक नहीं थे, बौने भी घूर्त नहीं थे, चाण्‍डाल भी दुराचारी नहीं थे । वहां ऐसी कोई भूमि नहीं थी जो कि ईखोंसे सुशोभित नहीं हो, ऐसा कोई पर्वत नहीं था जिसपर चन्‍दन न हों, ऐसा कोई सरोवर नहीं था जिसमें कमल न हों और ऐसा कोई वन नहीं था जिसमें मीठे फल न हों ॥27–31॥</p><br><p>	उस देशके मध्‍यभाग में ह्णदयको ग्रहण करनेवाली विनीता <span class=comment>( अयोध्‍या )</span> नाम की नगरी थी जो कि विनीत स्‍त्रीके समान मनुष्‍यों को उत्‍तम सुख प्रदान करती थी ॥32॥</p><br><p>	वह नगरी अपनी नगर – रचनाकी कुशलता दिखानेके लिए अथवा तीर्थंकरोंमें अपनी भक्ति प्रदर्शित करने के लिए इन्‍द्र ने ही सबसे पहले बनाई थी ॥33॥</p><br><p>॥34॥</p><br><p>	खाईसे घिरा हुआ इस नगरी का कोट, केवल इसकी शोभाके लिए ही था क्‍योंकि इसका बनाने वाला इन्‍द्र था और स्‍वामी चक्रवर्ती था फिर भला इसे भय किससे हो सकता था ? ॥35॥ </p><br><p>	वहाँ पर प्रतिदिन घर – घर में जिनकी पूजा होती थी क्‍योंकि गृहस्‍थोंके सब मांगलिक कार्य जिन – पूजापूर्वक ही होते थे ॥36॥</p><br><p>	वहाँपर बिना विद्याभ्‍यासके बालक – अवस्‍था व्‍यतीत नहीं होती थी, विना भोगों के यौवन व्‍यतीत नहीं होता था, बिना धर्मके बुढ़ापा व्‍यतीत नहीं होता था और विना समाधिके मरण नहीं होता था ॥37॥ </p><br><p>	वहाँपर किसीका भी ज्ञान क्रिया‍रहित नहीं था, क्रिया फलरहित नहीं थी, फल बिना उपभोगके नहीं था और भोग अर्थ तथा धर्म दोनोंसे रहित नहीं था ॥38॥</p><br><p>यदि वहाँके रहनेवाले लोगोंसे मन्‍त्री आदि प्रधान प्रकृतिका पृथक्‍करण होता था तो केवल स्‍वामित्‍वसे ही होता था आभूषणादि उपकरणों से नहीं होता था ॥39॥</p><br><p>	वहाँके उत्‍तम मनुष्‍य स्‍वर्गसे आकर उत्‍पन्‍न होते थे इसलिए स्‍वर्ग में हुई मित्रताके कारण बहुतसे देव स्‍वर्गसे आकर बड़ी प्रसन्‍नतासे उनके साथ क्रीड़ा करते थे ॥40॥</p><br><p>	इनमें देव कौन हैं ? और मनुष्‍य कौन हैं ? क्‍योंकि रूप आदिसे सभी समान हैं इस प्रकार आये हुए विद्याधरोंके राजा उनको अलग – अलग पहिचाननेमें मोहित हो जाते थे ॥41॥</p><br><p>	वहाँ की वेश्‍याओं को देखकर देवकुमार बहुत ही आश्‍चर्य करते थे परन्‍तु जाति भिन्‍न होने के कारण उनके साथ क्रीड़ा नहीं करते थे ॥42॥</p><br><p>	इन्‍द्रियोंको अच्‍छे लगनेवाले जो विषय वहाँ थे वे विषय चूंकि स्‍वर्ग में भी नहीं थे इसलिए देवताओं के द्वारा पूज्‍य तीर्थंकर भगवान् का जन्‍म वहीं होता था ॥43॥</p><br><p>थे, इससे बढ़कर उनका और क्‍या वर्णन हो सकता है ? ॥44॥</p><br><p>जो कि इक्ष्‍वाकुवंशको बढ़ानेवाला था और भगवान् वृषभदेवका पुत्र था ॥45॥</p><br><p>	अकम्‍पन आदि राजा, नमि आदि विद्याधर और मागध आदि देव अपना अभिमान छोड़कर और उत्‍कण्ठित होकर अपना मस्‍तक झुकाते हुए मालतीकी माला के समान जिसकी आज्ञाको ‘यह हमारा सबसे अधिक आभूषण है’ यह विचारकर धारण करते थे ॥46–47॥</p><br><p>	अपने सत्‍कर्मोंकी भावनासे तथा कर्मोंके क्षयोपशमसे उत्‍पन्‍न होनेवाले भावोंसे और भव्‍यत्‍व भाव की विशेषतासे वह श्रेष्‍ठ पुरूषोंकी अन्‍तिम सीमाको प्राप्‍त था अर्थात् सबसे अधिक श्रेष्‍ठ माना जाता था ॥48॥</p><br><p>	वह भारत भगवान् आदिनाथका जेष्‍ठ पुत्र था, सोलहवाँ मनु था, प्रथम चक्रवर्ती था और एक मुहुर्तमें ही मुक्‍त हो गया था <span class=comment>( केवल ज्ञानी हो गया था )</span> इसलिए वह किनके साथ सादृश्‍यको प्राप्‍त हो सकता था ? अर्थात् किसी के साथ नहीं, वह सर्वथा अनुपम था ॥49॥</p><br><p>	उसकी अनन्‍तमति नाम की वह देवी थी जो कि ऐसी सुशोभित होती थी मानो शरीरधारिणी कीर्ति हो अथवा कमल रूपी निवासस्‍थानको छोड़कर आई हुई मानो लक्ष्‍मी ही हो ॥50॥</p><br><p>	जिसप्रकार बुद्धि और पराक्रम से विशेष लक्ष्‍मी उत्‍पन्‍न होती है उसी प्रकार उन दोनोंके पुरूरवा भीलका जीव देव, मरीचि नाम का ज्‍येष्‍ठ पुत्र उत्‍पन्‍न हुआ ॥51॥</p><br><p>	अपने बाबा भगवान् वृषदेवकी दीक्षाके समय स्‍वयं ही गुरू – भक्ति से प्रेरित होकर मरीचिने कच्‍छ आदि राजाओं के साथ सब परिग्रहका त्‍यागकर दीक्षा धारण कर ली थी । उसने बहुत समय तक तो तपश्‍चरण का क्‍लेश सहा और क्षुधा शीत आदि परीषह भी सहे परन्‍तु संसार – वासकी दीर्घताके कारण पीछे चलकर वह उन्‍हें सहन करने के लिए असमर्थ हो गया इसलिए स्‍वयं ही फल तथा वस्‍त्रादि ग्रहण करने के लिए उद्यत हुआ । यह देख वन – देवताओंने कहा कि निर्ग्रन्‍थ वेष धारण करनेवाले मुनियोंका यह क्रम नहीं है । यदि तुम्‍हें ऐसी ही प्रवृत्ति करना है तो इच्‍छानुसार दूसरा वेष ग्रहण कर लो । वन – देवताओं के उक्‍त वचन सुनकर प्रबल मिथ्‍यात्‍वसे प्रेरित हुए मरीचिने भी सबसे पहले परिव्राजककी दीक्षा धारण कर ली सो ठीक ही है क्‍योंकि जिनका संसार दीर्घ होता है उनके लिए वह मिथ्‍यातव कर्म मिथ्‍यामार्ग ही दिखलाता है ॥52–56॥  </p><br><p>	उस समय उसे परिव्राजकोंके शास्‍त्रका ज्ञान भी स्‍वयं ही प्रकट हो गया था सो ठीक ही है क्‍योंकि सज्‍जनोंके समान दुर्जनोंको भी अपने विषय का ज्ञान स्‍वयं हो जाता है ॥57॥</p><br><p>	उसने तीर्थंकर भगवान् की दिव्‍यध्‍वनि सुनकर भी समीचीन धर्म ग्रहण नहीं किया था । वह सोचता रहता था कि जिस प्रकार भगवान् वृषभदेवने अपने आप समस्‍त परिग्रहोंका त्‍याग कर तीनों लोकों में क्षोभ उत्‍पन्‍न करनेवाली सामर्थ्‍य प्राप्‍त की है उसी प्रकार मैं भी संसार में अपने द्वारा चलाये हुए दूसरे मतकी व्यवस्‍था करूँगा और उसके निमित्‍तसे होनेवाले बड़े भारी प्रवाभके कारण इन्‍द्र की प्रतीक्षा प्राप्‍त करूँगा – इन्‍द्र द्वारा की हुई पूजा प्राप्‍त करूँगा । मैं इच्‍छा करता हूं कि मेरे यह सब अवश्‍य होगा ॥58– 60॥</p><br><p>	इस प्रकार मानकर्म के उदय से वह पापी खोटे मतसे विरत नहीं हुआ और अनेक दोषोंसे दूषित होने पर भी वही वेष धारण कर रहने लगा ॥61॥</p><br><p>	यद्यपि वह तीन दण्‍ड रखता था परंतु समीचीन दण्‍डसे रहित था अर्थात् इन्द्रिय दमन रूपी समी‍चीन दण्‍ड उसके पास नहीं था । जिस प्रकार खोटा राजा अनेक प्रकार के दण्‍डोंको, सजाओं को पाता हैं उसी प्रकार वह भी रत्‍नप्रभा आदि पृथिवियोंमें अनेक प्रकार के दण्‍डोंको पानेवाला था ॥62॥</p><br><p>	वह सम्‍यग्‍ज्ञानसे रहित था अत: कमण्‍डलु सहित होने पर भी शौच जानेके बाद शुद्धि नहीं करता था और कहता था कि क्‍या जलसे आत्‍माकी शुद्धि होती है ॥63॥</p><br><p>	वह यद्यपि प्रात:काल शीतल जलसे स्‍नान करता था और कन्‍दमूल तथा फलों का भोजन करता था फिर भी परिग्रहका त्‍याग बतलाकर अपनी प्रसिद्धि करता था, लोगोंमें इस बातकी घोषणा करता था कि मैं परिग्रहका त्‍यागी हूं ॥64॥</p><br><p>	जिस प्रकार इन्‍द्रजालियाके द्वारा लाये हुए सूर्य चन्‍द्रमा तथा समुद्र अवास्‍तविक होते हैं – आभास मात्र होते हैं उसी प्रकार उसके द्वारा लाये देखे हुए तत्‍व अवास्‍तविक थे – तत्‍वाभास थे ॥65॥</p><br><p>	इस प्रकार कपिल आदि अपने शिष्‍योंके लिए अपने कल्पित तत्‍वका उपदेश देता हुआ सम्राट् भरतका पुत्र मरीचि चिरकाल तक इस पृथिवीपर भ्रमण करता रहा ॥66॥</p><br><p>	आयु के अन्‍त में मरकर वह ब्रह्म स्‍वर्ग में दश सागर की आयुवाला देव हुआ । वहाँसे च्‍युत हुआ और अयोध्‍या नगरी में कपिल नामक ब्राह्मणकी काली नाम की स्‍त्रीसे वेदोंको जाननेवाला जटिल नाम का पुत्र हुआ ॥67– 68॥ </p><br><p>	परिव्राजकके मतमें स्थित होकर उसने पहलेकी तरह चिरकाल तक उसीके मार्गका उपदेश दिया और मरकर सौधर्म स्‍वर्ग में देव हुआ । दो सागर तक वहाँके सुख भोगकर आयु के अन्‍त में वह वहाँसे च्‍युत हुआ और इसी भरत क्षेत्रके स्‍थूणागार नामक श्रेष्‍ठ नगर में भारद्वाज नामक ब्राह्मणकी पुष्‍पदत्‍ता स्‍त्रीसे पुष्‍पमित्र नाम का पुत्र उत्‍पन्‍न हुआ ॥69–71॥</p><br><p>	उसने वही पहला पारिव्राजकका वेष धारणकर प्रकृति आदिके द्वारा नि‍रूपित पच्‍चीस मिथ्‍यातत्‍व मूर्ख मनुष्‍यों की बुद्धिमें प्राप्‍त कराये अर्थात् मूर्ख मनुष्‍यों की पच्‍चीस तत्‍वोंका उपदेश दिया । य‍ह सब होने पर भी उसकी कषाय मन्‍द थी अत: देवायुका बन्‍धकर सौधर्म स्‍वर्ग में एक सागर की आयुवाला देव हुआ ॥72–73॥</p><br><p>	वहाँ के सुख भोगकर वहाँ से आया और इसी भरत क्षेत्रके सूतिका नामक गाँवमें अग्निभूति नामक ब्राह्मणकी गौतमी नाम की स्‍त्रीसे अग्निसह नाम का पुत्र उत्‍पन्‍न हुआ ॥74॥</p><br><p>	वहाँ भी उसने परिव्राजककी दीक्षा लेकर पहलेके समान ही अपनी आयु बिताई और आयु के अन्‍त में मरकर देवपदको प्राप्‍त हुआ । वहाँ सात सागर प्रमाण उसकी आयु थी । देवों के सुख भोगकर आयु के अन्‍त में वह वहाँसे च्‍युत हुआ और इसी भरतक्षेत्रके मंदिर नामक गाँवमें गौतम ब्राह्मणकी कौशिकी नाम की ब्राह्मणीसे अग्निमित्र नाम का पुत्र हुआ । वहाँपर भी उसने वही पुरानी परिव्राजककी दीक्षा धारणकर मिथ्‍याशास्‍त्रोंका पूर्णज्ञान प्राप्‍त किया । अबकी बार वह माहेन्‍द्र स्‍वर्ग में देव हुआ, फिर वहाँसे च्‍युत होकर उसी मंदिर नामक नगर में शालंकायन ब्राह्मणकी मंदिरा नाम की स्‍त्रीसे भारद्वाज नाम का जगत् प्रसिद्ध पुत्र हुआ और वहाँ उसने त्रिदण्‍डसे सुशोभित अखण्‍ड दीक्षाका आचरण किया । तदनन्‍तर वह माहेद्र स्‍वर्ग में सात सागर की आयु वाला देव हुआ । फिर वहाँसे च्‍युत होकर कुमार्ग के प्रकट करने के फलस्‍वरूप समस्‍त अधोगतियोंमें जन्‍म लेकर उसने भारी दु:ख भोगे । इस प्रकार त्रस स्‍थावर योनियोंमें असंख्‍यात वर्ष तक परिभ्रमण करता हुआ बहुत ही श्रान्‍त हो गया – खेद खिन्‍न हो गया । तदनन्‍तर आयु का अन्‍त होने पर मगधदेशके इसी राजगृह नगर में वेदोंके जानने वाले शाण्डिल्‍य नामक ब्राह्मणकी पारशरी नाम की स्‍त्रीसे स्‍थावर नाम का पुत्र हुआ । वह वेद वेदांगका पारगामी था, साथ ही अनेक पापों का पात्र भी था ॥75– 83॥</p><br><p>	वह सम्‍यग्‍दर्शनसे शून्‍य था अत: उसका मतिज्ञान, श्रुतज्ञान, तप, शान्ति, समाधि और तत्‍त्वावलोकन – सभी कुछ मरीचिके समान निष्‍फल था ॥84॥</p><br><p>	उसने फिर भी परिव्राजक मतकी दीक्षामें आसक्ति धारणकी और मरकर माहेन्‍द्र स्‍वर्ग में सात सागर की आयुवाला देव हुआ ॥85॥</p><br><p>	वहांसे च्‍युत होकर वह इसी मगध देशके राजगृह नामक उत्‍तम नगर में विश्‍वभूति राजाकी जैनी नाम की स्‍त्रीसे प्रसिद्ध पराक्रमका धारी विश्‍वनन्‍दी नाम का पुत्र हुआ । इसी राजा विश्‍वभूतिका विशाखभूति नाम का एक छोटा भाई था जो कि बहुत ही वैभवशाली था । उसकी लक्ष्‍मणा नाम की स्‍त्रीसे विशाखनन्‍द नाम का मूर्ख पूत्र उत्‍पन्‍न हुआ था । ये सब लोग सुख से निवास करते थे ॥86– 88॥</p><br><p>	किसी दूसरे दिन शुद्ध बुद्धि को धारण करनेवाला राजा विश्‍वभू‍ति, शरद्ऋतुके मेघका नाश देखकर विरक्‍त हो गया । महापुरूषोंमें आगे रहनेवाले उस राजा ने  अपना राज्‍य तो छोटे भाईके लिए दिया और युवराज पद अपने पुत्र के लिए प्रदान किया । तदनन्‍तर उसने सात्विक वृत्तिको धारण करनेवाले तीन सौ राजाओं के साथ श्रीधर नामक गुरूके समीप दिगम्‍बर दीक्षा धारण कर ली और समता भावसे युक्‍त हो चिरकाल तक बाह्य और आभ्‍यन्‍तर दोनों प्रकार के कठिन तप किये ॥89–91॥</p><br><p>	तदनन्‍तर किसी दिन विश्‍वनन्‍दी कुमार अपने मनोहर नाम के उद्यानमें  अपनी स्त्रियों के साथ क्रीडा कर रहा था । उसे देख, विशाखनन्‍द उस मनोहर नामक उद्यानको अपने आधीन करने की इच्‍छा से पिता के पास जाकर कहने लगा कि मनोहर नाम का उद्यान मेरे लिए दिया जाय अन्‍यथा मैं देश परित्‍याग कर दूंगा – आपका राज्‍य छोड़कर अन्‍यत्र चला जाऊंगा । आचार्य कहते हैं‍ कि जो उत्‍तम भोगों के रहते हुए भी विरूद्ध विषयोंमें प्रेम करता है वह आगामीभवमें होनेवाले दु:खोंका भार ही धारण करता है ॥92–95॥</p><br><p>	पुत्र के वचन सुनकर तथा ह्णदय में धारणकर स्‍नेहसे भरे हुए पिताने कहा कि ‘वह वन कितनी – सी वस्‍तु है, मैं तुझे अभी देता हूँ’ इस प्रकार अपने पुत्रको सन्‍तुष्‍टकर उसने विश्‍वनन्‍दीको बुलाया और कहा कि ‘इस समय यह राज्‍य का भार तुम ग्रहण करो, मैं समीपवर्ती विरूद्ध राजाओंपर आक्रमणकर उनके द्वारा किये हुए क्षोभको शान्‍तकर कुछ ही दिनोंमें वापिस आ जाऊंगा’ । राजा के वचन सुनकर श्रेष्‍ठपुत्र विश्‍वनन्‍दीने उत्‍तर दिया कि ‘हे पूज्‍यपाद ! आप यहीं निश्‍चिन्‍त होकर रहिये, मैं ही जाकर उन राजाओं को दास बनाये लाता हूँ’ ॥96–99॥</p><br><p>	आचार्य कहते हैं कि देखो राजा ने  यह विचार नहीं किया कि राज्‍य तो इसीका है, भाईने स्‍नेह वश ही मुझे दिया है । केवल वनके लिए ही वह उस श्रेष्‍ठ पुत्रको ठगनेके लिए उद्यत हो गया सो ऐसे दुष्‍ट अभिप्रायको धिक्‍कार है ॥100॥</p><br><p>	तदनन्‍तर पराक्रम से सुशोभित विश्‍वनन्‍दी जब काकाकी अनुमति ले, शत्रुओं को जीतनेके लिए अपनी सेना के साथ उद्यम करता हुआ चला गया तब बुद्धिहीन विशाखभूतिने क्रमका उल्‍लंघनकर वह वन अन्‍यायकी इच्‍छा रखनेवाले विशाखनन्‍दके लिए दे दिया ॥101–102॥</p><br><p>	विश्‍वन्‍नदीको इस घटनाका तत्‍काल ही पता चल गया । वह क्रोधग्निसे प्रज्‍वलित हो कहने लगा कि देखो काकाने मुझे तो धोखा देकर शत्रु राजाओं के प्रति भेज दिया और मेरा वन अपने पुत्र के लिए दे‍ दिया । क्‍या ‘देओं’ इतना कहनेसे ही मैं नहीं दे देता ? वन है कितनी – सी चीज ? इसकी दुश्‍चेष्‍टा मेरी सज्‍जनताका भंग कर रही है । ऐसा विचारकर वह लौट पड़ा और अपना वन हरण करनेवाले को मारनेके लिए उद्यत हो गया । इसके भय से विशाखनन्‍द बाड़ी लगाकर किसी ऊंचे कैंथाके वृक्षपर चढ़ गया । कुमार विश्‍वनन्‍दीने वह कैंथाका वृक्ष जड़से उखाड़ डाला और उसी से मारनेके लिए वह उद्यत हुआ । यह देख विशाखनन्‍द वहांसे भागा और एक पत्‍थरके खम्‍भाके पीछे छिप गया परन्‍तु बलवान् विश्‍वनन्‍दीने अपनी हथेलियोंके प्रहारसे उस पत्‍थरके खम्‍भाको शीघ्र ही तोड़ डाला । विशाखनन्‍द वहांसे भी भागा । यद्यपि वह कुमारका अपकार करनेवाला था परन्‍तु उसे इस तरह भागता हुआ देखकर कुमार को सौहार्द और करूणा दोनोंने प्रेरणा दी जिससे प्रेरित होकर कुमार ने उससे कहा कि डरो मत । यही नहीं, उसे बुलाकर वह वन भी दे दिया तथा स्‍वयं संसार की दु:खमय स्थितिका विचारकर सम्‍भूत नामक गुरूके समीप दीक्षा धारण कर ली सो ठीक ही है क्‍योंकि नीचजनों के द्वारा किया हुआ अपकार भी सज्‍जनोंका उपकार करनेवाला ही होता है ॥103–110॥</p><br><p>	उस समय विशाखभूतिको भी बड़ा पश्‍चात्‍ताप हुआ । ‘यह मैंने बड़ा पाप किया है’ ऐसा विचारकर उसने प्रायश्चित्‍त स्‍वरूप संयम धारण कर लिया ॥111॥</p><br><p>	इधर विश्‍वनन्‍दी सब देशोंमें विहार करता हुआ घोर तपश्‍चरण करने लगा । उसका शरीर अत्‍यन्‍त कृश हो गया । अनुक्रम से वह मथुरा नगरी में पहुंचा और आहार लेने के लिए भीतर प्रविष्‍ट हुआ । उस समय उसकी निजकी शक्ति नष्‍ट हो चुकी थी और पैर डगमग पड़ रहे थे । व्‍यसनोंके संसर्गसे जिसका राज्‍य भ्रष्‍ट हो गया है ऐसा विशाखनन्‍द भी उस समय किसी राजाका दूत बनकर उसी मथुरा नगरी में आया हुआ था । वहां एक वेश्‍याके मकानकी छत्र पर बैठा था । दैव योगसे वहीं हालकी प्रसूना एक गायने क्रुद्ध होकर विश्‍वनन्‍दी मुनि को धक्‍का देकर गिरा दिया उन्‍हें गिरता देख, क्रोध करता हुआ विशाखनन्‍द कहने लगा कि ‘तुम्‍हारा जो पराक्रम पत्‍थरका खम्‍भा तोड़ते समय देखा गया था वह आज कहाँ गया’ ? इस प्रकार उसने खोटे परिणामोंसे उन मुनिकी हँसी की ॥112–116॥</p><br></div><hr class=type_7>
<div class=gatha>पर्व - 75</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर – किसी दूसरे दिन समस्‍त भव्‍य जीवों को प्रसन्‍न करनेवाले और प्रकट तेजके धारक गौतम गणधर विपुलाचंलपर विराजमान थे । उनके समीप जाकर राजा श्रेणिकने समस्‍त आर्यिकाओंकी स्‍वामिनी चन्‍दना नाम की आर्यिकाकी इस  अजन्‍मसम्‍बन्‍धी कथा पूछी सो अनेक बड़ी बड़ी ऋद्धियोंको धारण करने वाले गणधर देव इस प्रकार कहने लगे ॥1–2॥</p><br><p>	सिन्‍धु नामक देश की वैशाली नगरी में चेटक नाम का अतिशय प्रसिद्ध, विनीत और जिनेन्‍द्र देवका अतिशय भक्‍त राजा था । उसकी रानीका नाम सुभद्रा था । उन दोनोंके दश पुत्र हुए जो कि धनदत्‍त, धनभद्र, उपेन्‍द्र, सुदत्‍त, सिंहभद्र, सुकुम्‍भोज, अकम्‍पन, पतंगक, प्रभंजन और प्रभास नाम से प्रसिद्ध थे तथा उत्‍तम क्षमा आदि दश धर्मोंके समान जान पड़ते थे ॥3–5॥  </p><br><p>	इन पुत्रों के सिवाय सात ऋद्धियोंके समान सात पुत्रियां भी थीं । जिनमें सबसे बड़ी प्रियकारिणी थी, उससे छोटी मृगावती, उससे छोटी, सुप्रभा, उससे छोटी प्रभावती, उससे छोटी चेलिनी, उससे छोटी ज्‍येष्‍ठा और सबसे छोटी चन्‍दना थी । विदेह देशके कुण्‍डनगर में नाथ वंशके शिरोमणि एवं तीनों सिद्धियों से सम्‍पन्‍न राजा सिद्धार्थ राज्‍य करते थे । पुण्‍य के प्रभाव से प्रियकारिणी उन्‍हींकी स्‍त्री हुई थी ॥6– 8॥</p><br><p>	वत्‍सदेश की कौशाम्‍बीनगरी में चन्‍द्रवंशी राजा शतानीक रहते थे । मृगावती नाम की दूसरी पुत्री उनकी स्‍त्री हुई थी ॥9॥</p><br><p>	दशार्ण देशके हेमकच्‍छ नामक नगर के स्‍वामी राजा दशरथ थे जो कि सूर्यवंश रूपी आकाशके चन्‍द्रमा के समान जान पड़ते थे । सूर्यकी निर्मलप्रभाके समान सुप्रभा नाम की तीसरी पुत्री उनकी रानी हुई थी, कच्‍छदेश की रोरूका नामक नगरी में उदयन नाम का एक बड़ा राजा था । प्रभावती नाम की चौथी पुत्री उसीकी ह्णदयवल्‍लभा हुई थी । अच्‍छी तरह शीलव्रत धारण करनेसे इसका दूसरा नाम शीलवती भी प्रसिद्ध हो गया था ॥10–12॥</p><br><p>	गान्‍धार देशके महीपुर नगर में राजा सत्‍यक रहता था । उसने राजा चेटकसे उसकी ज्‍येष्‍ठा नाम की पुत्रीकी याचना की परन्‍तु राजा ने  नहीं दी इससे उस दुर्बुद्धि मूर्खने कुपित होकर रणांगणमें युद्ध किया परन्‍तु युद्धमें वह हार गया जिससे मानभंग होनेसे लज्जित होने के कारण उसने शीघ्रही दमवर नामक मुनिराज के समीप जाकर दीक्षा धारण कर ली ॥13–14॥ </p><br><p>	तदन्‍नतर महाराज चेटकने स्‍नेहके कारण सदा देखनेके लिए पट्टकपर अपनी सातों पुत्रियोंके उत्‍तर चित्र बनवाये । चेलिनीके चित्रमें जाँघपर एक छोटा – सा बिन्‍दु पड़ा हुआ था उसे देखकर राजा चेटक बनानेवालेपर बहुत कुपित हुए । चित्रकारने नम्रतासे उत्‍तर दिया कि हे पूज्‍य ! चित्र बनाते समय यहाँ बिन्‍दु पड़ गया था मैंने उसे यद्यपि दो तीन बार साफ किया परन्‍तु वह फिर – फिरकर पड़ता जाता था इसलिए मैंने अनुमानसे विचार किया कि यहाँ ऐसा चिह्न होगा ही । यह मानकर ही मैंने फिर उसे साफ नहीं किया है । चित्रकारकी बात सुनकर महाराज प्रसन्‍न हुए ॥15–18॥</p><br><p>	राजा चेटक देव – पूजा के समय जिन – प्रतिमाके समीप ही अपनी पुत्रियोंका चित्रपट फैलाकर सदा पूजा किया करते थे ॥19॥</p><br><p>	किसी एक समय राजा चेटक अपनी सेना के साथ मगध देशके राजगृह नगर में गये वहाँ उन्‍होंने नगर के बाह्य उपवन में डेरा दिया । स्‍नान करने के बाद उन्‍होंने पहले जिन – प्रतिमाओंकी पूजा की और उसके बाद समीपमें रखे हुए चित्रपटकी पूजा की । यह देखकर तूने समीपवर्ती लोगोंसे पूछा कि यह क्‍या है ? तब उन लोगोंने कहा कि हे राजन् ! ये राजाकी सातों पुत्रियोंके चित्रपट हैं इनमेंसे चार पुत्रियाँ तो विवाहित हो चुकी हैं परन्‍तु तीन अविवाहित हैं उन्‍हें यह अभी दे नहीं रहा है । इन तीनमें दो तो यौवनवती हैं और छोटी अभी बालिका हैं ! लोगों के उक्‍त वचन सुनकर तूने अपने मन्त्रियोंको बतलाया कि मेरा चित्‍त इन दोनों पुत्रियोंमें अनुरक्‍त हो रहा है । मन्‍त्री लोग भी इस कार्यको ले कर अभयकुमार के पास जाकर बोले कि तुम्‍हारे पिता चेटक राजाकी दो पुत्रियोंमें अनुरक्‍त हैं उन्‍होंने वे पुत्रियाँ माँगी भी हैं परन्‍तु अवस्‍था ढल जानेके कारण वह देता नहीं है ॥20–25॥</p><br><p>	यह कार्य अवश्‍य करना है इसलिए कोई उपाय बतलाइये । मन्त्रियोंके वचन सुनकर उस कार्यके उपाय जानने में चतुर अभयकुमार ने कहा कि आप लोग चुप बैठिये, मैं इस कार्यको सिद्ध करता हूँ । इस प्रकार संतुष्‍ट कर अभयकुमार ने मन्त्रियोंको बिदा किया और स्‍वयं एक पटियेपर राजा श्रेणिकका विलास पूर्ण चित्र बनाया । उसे वस्‍त्रसे ढककर बड़े यत्र से ले गया । राजा के समीपवर्ती लोगों को घूस दे कर उसने अपने वश कर लिया और स्‍वयं वोद्रक नाम का व्‍यापारी बनकर राजा चेटकके घर में प्रवेश किया । वहाँ वे दोनों कन्‍याएं वोद्रकके हाथमें स्थित पटियेपर लिखा हुआ आपका रूप देखकर आपमें प्रेम करने लगीं । कुमार ने एक सुरंगका मार्ग पहलेसे ही तैयार करवा लिया था अत: वे कन्‍याएं बड़े साहसके साथ उस मार्गसे चल पड़ी । चेलिनी कुटिल थी इसलिए कुछ दूर जानेके बाद ज्‍येष्‍ठासे बोली कि मैं आभूषण भूल आई हूँ तू जाकर उन्‍हें ले आ । यह कहकर उसने ज्‍येष्‍ठाको तो वापिस भेज दिया और स्‍वयं अभयकुमार के साथ आ गई ॥26-31॥</p><br><p>	जब ज्‍येष्‍ठा आभूषण ले कर लौटी तो वहाँ चेलनी तथा अभयकुमार को न पाकर बहुत दु:खी हुई और कहने लगी कि चेलिनीने मुझे इस तरह ठगा है । अन्‍त में उसने अपनी मामी यशस्‍वती नाम की आर्यिकाके पास जाकर जैन धर्म का उपदेश सुना और संसार से विरक्‍त हो कर पापोंका नाश करने वाली दीक्षा धारण कर ली ॥32-33॥</p><br><p>	आपने भी बड़ी प्रीतिसे विधिपूर्वक चेलनाके साथ विवाह कर उसे महादेवीका पट्ट बाँधा जिससे वह बहुत ही सन्‍तुष्‍ट हुई ॥34॥</p><br><p>	इधर उत्‍तम व्रत धारण करने वाली चन्‍दनाने स्‍वयं यशस्‍वती आर्यिकाके समीप जाकर सम्‍यग्‍दर्शन और श्रावकोंके व्रत ग्रहण कर लिये ॥35॥</p><br><p>	किसी एक समय वह चन्‍दना अपने परिवारके लोगों के साथ अशोक नामक वन में क्रीड़ा कर रही थी । उसी समय दैवयोगसे विजयार्ध पर्वत की दक्षिण श्रेणीके सुवर्णाभ नगरका राजा मनोवेग विद्याधर अपनी मनोवेगा रानी के साथ स्‍वच्‍छन्‍द क्रीडा करता हुआ वहाँ से निकला और क्रीड़ा करती हुई चन्‍दना को देखकर कामके द्वारा छोड़ हुए बाणोंसे जर्जरशरीर हो गया । वह शीघ्र ही अपनी स्‍त्रीको घर भेजकर रूपिणी विद्यासे अपना दूसरा रूप बनाकर सिंहासनपर बैठा आया और अशोक वन में आकर तथा चन्‍दना को लेकर शीघ्र ही वापिस चला गया । उधर मनोवेगा उसकी मायाको जान गई जिससे क्रोधके कारण उसके नेत्र लाल हो कर भयंकर दिखने लगे । उसने उस विद्या देवताको बायें पैरकी ठोकर देकर मार दिया जिससे वह अट्टहास करती हुई सिंहासनसे उसी समय चली गई ॥36-41॥</p><br><p>	तदनन्‍तर वह मनोवेगा रानी आलोकिनी नाम की विद्यासे अपने पतिकी सब चेष्‍टा जानकर उसके पीछे दौड़ी और आधे मार्ग में चन्‍दना सहित लौटते हुए पतिको देखकर बोली कि यदि अपना जीवन चाहते हो तो इसे छोड़ दो । इस प्रकार क्रोधसे उसने उसे बहुत ही डाँटा । मनोवेग अपनी स्‍त्रीसे बहुत ही डर गया । इसलिए उसने ह्णदय में बहुत ही शोककर सिद्ध की हुई पर्णलध्‍वी नाम की विद्यासे उस चन्‍दनाको भूतरमण नामक वन में ऐरावती नदी के दाहिने किनारेपर छोड़ दिया ॥42-44॥</p><br><p>	पंच नमस्‍कार मन्‍त्रका जप करने में तत्‍पर रहने वाली चन्‍दनाने वह रात्रि बड़े कष्‍टसे बिताई । प्रात:काल जब सूर्य का उदय हुआ तब भाग्‍यवश एक कालक नाम का भील वहाँ स्‍वयं आ पहुँचा । चन्‍दना ने उसे अपने बहुमूल्‍य देदीप्‍यमान आभूषण दिये और धर्म का उपदेश भी दिया जिससे वह भील बहुत ही सन्‍तुष्‍ट हुआ । वहीं कहीं भीमकूट नामक पर्वत के पास रहनेवाला एक सिंह नाम का भीलों का राजा था, जो कि भयंकर नामक पल्‍लीका स्‍वामी था । उस कालक नामक भीलने वह चन्‍दना उसी सिंह राजा को सौंप दी । सिंह पापी था अत: चन्‍दनाको देखकर उसका ह्णदय काम से मोहित हो गया ॥45-48॥</p><br><p>	वह क्रूर ग्रहके समान निग्रह कर उसे अपने आधीन करने के लिए उद्यत हुआ । यह देख उसकी माताने उसे समझाया कि हे पुत्र ! तू ऐसा मत कर, यह प्रत्‍यक्ष देवता है, यदि कुपित हो गई तो कितने ही संताप, शाप और दु:ख देने वाली होगी । इस प्रकार माताके कहनेसे डरकर उसने स्‍वयं दुष्‍ट होने पर भी वह चन्‍दना छोड़ दी ॥49-50॥</p><br><p>	तदनन्‍तर चन्‍दनाने उस भीलकी माताके साथ निश्चिन्‍त होकर कुछ काल वहीं पर व्‍यतीत किया । वहाँ भीलकी माता उसका अच्‍छी तरह भरण - पोषण करती थी ॥51॥</p><br><p>	अथानन्‍तर - वत्‍स देशके कौशाम्‍बी नामक श्रेष्‍ठ नगर में एक वृषभसेन नाम का सेठ रहता था । उसके मित्रवीर नाम का एक कर्मचारी था जो कि उस भीलराज का मित्र था । भीलोंके राजा ने  वह चन्‍दना उस मित्रवीरके लिए दे दी और मित्रवीरने भी बहुत भारी धनके साथ भक्तिपूर्वक वह चन्‍दना अपने सेठ के लिए सौंप दी । किसी एक दिन वह चन्‍दना उस सेठके लिए जल पिला रही थी उस समय उसके केशोंका कलाप छूट गया था और जलसे भीगा हुआ पृथिवीपर लटक रहा था उसे वह बड़े यत्‍नसे एक हाथसे संभाल रही थी ॥52-55॥</p><br><p>	सेठकी स्‍त्री भद्रा नामक सेठानीने जब चन्‍दनाका वह रूप देखा तो वह शंकासे भर गई । उसने मन में समझा कि हमारे पतिका इसके साथ सम्‍पर्क है । ऐसा मानकर वह बहुत ही कुपित हुई । क्रोध के कारण उसके ओंठ काँपने लगे । उस दुष्‍टाने चन्‍दनाको साँकलसे बाँध दिया तथा खराब भोजन और ताड़न मारण आदिके द्वारा वह उसे निरन्‍तर कष्‍ट पहुँचाने लगी । परन्‍तु  चन्‍दना यही विचार करती थी कि यह सब मेरे द्वारा किये हुए पाप - कर्म का फल है यह वेचारी सेठानी क्‍या कर सकती है ? ऐसा विचारकर वह निरन्‍तर आत्‍मनिन्‍दा करती रहती थी । उसने यह सब समाचार अपनी बड़ी बहिन मृगावतीके लिए भी कहलाकर नहीं भेजे थे ॥56-59॥</p><br><p>	तदनन्‍तर किसी दूसरे दिन भगवान् महावीर स्‍वामीने आहारके लिए उसी नगरी में प्रवेश किया । उन्‍हें देख चन्‍दना बड़ी भक्ति से आगे बढ़ी । आते बढ़ते ही उसकी साँकल टूट गई और आभरणोंसे उसका सब शरीर सुन्‍दर दिखने लगा । उन्‍हींके भार से मानो उसने झुककर शिरसे पृथिवी तलका स्‍पर्श किया, उन्‍हें नमस्‍कार किया और विधिपूर्वक पूछगाह कर उन्‍हें भोजन कराया । इस आहार दानके प्रभाव से वह मानिनी बहुत ही सन्‍तुष्‍ट हुई, देवों ने उसका सम्‍मान किया, रत्‍नधारा की वृष्टि की, सुगन्धित फूल बरसाये, देव-दुन्‍दुभियोंका शब्‍द हुआ और दानकी स्‍तुतिकी घोषणा होने लगी सो ठीक ही है क्‍योंकि उत्‍कृष्‍ट पुण्‍य अपने बड़े भारी फल तत्‍काल ही फलते हैं ॥60-63॥</p><br><p>	तदनन्‍तर चन्‍दनाकी बड़ी बहिन मृगावती यह समाचार जानकर उसी समय अपने पुत्र उदयनके साथ उसके समीप आई और स्‍नेहसे उसका आलिंगन कर पिछला समाचार पूछने लगी तथा सब पिछला समाचार सुनकर बहुत ही व्‍याकुल हुई । तदनन्‍तर रानी मृगावती उसे अपने घर ले जाकर सुखी हुई । यह देख भद्रा सेठानी और वृषभसेन सेठ दोनों ही भय से घबड़ाये और मृगावतीके चरणों की शरणमें आये । दयालु रानीने उन दोनोंसे चन्‍दनाके चरण - कमलोंमें प्रणाम कराया ॥64-66॥</p><br><p>	चन्‍दनाके क्षमाकर देनेपर वे दोनों बहुत ही प्रसन्‍न हुए और कहने लगे कि यह मानो मूर्तिमती क्षमा ही है । इस समाचारके सुनने से उत्‍पन्‍न हुए स्‍नेहके कारण चन्‍दनाके भाई - बन्‍धु भी उसके पास आ गये । उसी नगर में सबलोग महावीर स्‍वामी की वन्‍दनाके लिए गये थे, चन्‍दना भी गई थी, वहाँ वैराग्‍य उत्‍पन्‍न होनेसे उसने अपने सब भाई - बन्‍धुओं को छोड़कर दीक्षा धारण कर ली और तपश्‍चरण तथा सम्‍यग्‍ज्ञानके माहात्‍म्‍यसे उसने उसी समय गणिनीका पद प्राप्‍त कर लिया । इस प्रकार चन्‍दना वर्तमानके भवकी बात सुनकर राजा चेटकने फिर प्रश्‍न किया कि चन्‍दना पूर्व जन्‍ममें ऐसा कौन - सा कार्य करके यहाँ आई है । इसके उत्‍तरमें गणधर भगवान् कहने लगे । इसी मगध देशमें एक वत्‍सा नाम की विशाल नगरी है । राजा प्रसेनि‍क उसमें राज्‍य करता था । उसी नगरी में एक अग्निमित्र नाम का ब्राह्मण रहता था । उसकी दो स्त्रियाँ थीं एक ब्राह्मणी और दूसरी वैश्‍यकी पुत्री । ब्राह्मणीके शिवभूति नाम का पुत्र हुआ और वैश्‍य पुत्रीके चित्रसेना नाम की लड़की उत्‍पन्‍न हुई ॥67-72॥</p><br><p>	शिवभूतिकी स्‍त्री का नाम सोमिला था जो कि सोमशर्मा ब्राह्मणकी पुत्री थी और उसी नगर में एक देवशर्मा नाम का ब्राह्मण - पुत्र था उसे चित्रसेना व्‍याही गई थी ॥73॥</p><br><p>	कितने ही दिन बाद जब अग्निभूति ब्राह्मण मर गया तब उसके स्‍थानपर उसका पुत्र शिवभूति ब्राह्मण अधिरूढ हुआ । इधर चित्रसेना विधवा हो गई इसलिए अपने पुत्रों के साथ शिवभूतिके घर आकर रहने लगी सो ठीक ही है क्‍योंकि कर्मोंकी गति बड़ी टेढ़ी है । शिवभूति, अपनी बहिन चित्रसेना और उसके पुत्रोंका जो भरण - पोषण करता था वह पापिनी सोमिलाको सह्य नहीं हुआ इसलिए शिवभूतिने उसे ताड़ना दी तब उसने क्रोधित होकर मिथ्‍या दोष लगाया कि यह मेरा भर्ता चित्रसेना के साथ जीवित रहता है अर्था‍त् इसका उसके साथ अनुराग है । यहाँ आचार्य कहते हैं कि स्त्रियोंको कोई भी कार्य अकार्य नहीं है अर्थात् वे बुरासे बुरा कार्य कर सकती हैं इसलिए इन स्त्रियों को बार - बार धिक्‍कार हो । चित्रसेनाने भी क्रोधमें आकर निदान किया कि इसने मुझे मिथ्‍या दोष लगाया है । इसलिए मैं मरनेके बाद इसका निग्रह करूंगी - बदला लूँगी । तदनन्‍तर किसी एक दिन सोमिलाने शिवगुप्‍त नामक मुनिराज को पड़गाहकर आहार दिया जिससे शिवभूतिने सोमिलाके प्रति बहुत ही क्रोध प्रकट किया परन्‍तु उन मुनिराजका माहात्‍म्‍य कह कर सोमिलाने शिवभूतिको प्रसन्‍न कर लिया और उसनेभी उस दानकी अच्‍छी तरह अनुमोदना की । समय पाकर वह शिवभूति मरा और अत्‍यन्‍त रमणीय वंग देशके कान्‍तपुर नगर में वहाँके राजा सुवर्णवर्मा तथा रानी विद्युल्‍लेखाके महाबल नाम का पुत्र हुआ ॥74-81॥</p><br><p>	इसी भरतक्षेत्रके अंग देश की चम्‍पा नगरी में राजा श्रीषेण राज्‍य करते थे । इनकी रानीका नाम धनश्री था, यह धनश्री कान्‍तपुर नगर के राजा सुवर्णवर्माकी बहिन थी । सोमिला उन दोनोंके कनकलता नाम की पुत्री हुई । जब यह उत्‍पन्‍न हुई थी तभी इसके माता - पिताने बड़े हर्ष से अपने आप यह निश्‍चय कर लिया था कि यह पुत्री महाबल कुमार के लिए देनी चाहिये और उसके माता - पिताने भी यह स्‍वीकृत कर लिया था । महाबलका लालन - पालन भी इसी चम्‍पा नगरी में मामाके घर बालिका कनकलताके साथ होता था । जब वह क्रम से वृद्धि को प्राप्‍त हुआ और यौवनका समय निकट आ गया तब मामाने कहा कि जबतक तुम्‍हारे विवाहका समय आता है तबतक तुम यहाँ से पृथक् रहो । मामाके यह कहनेसे महाबल यद्यपि बाहर रहने लगा तो भी वह कन्‍यामें सदा आसक्‍त रहता था । वे दोनों ही काम की अवस्‍था को सह नहीं सके इसलिए उन दोनोंका समागम हो गया ॥82-86॥</p><br><p>	इस कार्यसे वे दोनों स्‍वयं ही लज्जित हुए और कान्‍तपुर नगरको चले गये । उन्‍हें देख, महाबल के माता - पिताने बड़े शोक से कहा कि चूंकि तुम दोनों विरूद्ध आचरण करने वाले हो अत: हम लोगों को अच्‍छे नहीं लगते । अब तुम किसी दूसरे देशमें चले जाओ यहाँ मत रहो । माता - पिता के ऐसा कहने पर वे उसी समय वहाँ से चले गये और प्रत्‍यन्‍तनगर में जाकर रहने लगे । किसी एक दिन वे दोनों उद्यानमें विहार कर रहे थे कि उनकी दृष्टि मुनिगुप्‍त नामक मुनिराजपर पड़ी । वे मुनिराज‍ भिक्षाकी तलाशमें थे । महाबल और कनकलताने भक्तिपूर्वक उनके दर्शन किये, उठकर प्रदक्षिणा दी, नमस्‍कार किया और विधिपूर्वक पूजा की । तदनन्‍तर उन दोनोंने अपने उपयोगके लिए तैयार किये हुए लड्डू आदि मिष्‍ट खाद्य पदार्थ, हर्ष पूर्वक उन मुनिराज के लिए दिये जिससे उन्‍होंने जिनेन्‍द्र भगवान् के द्वारा कहा हुआ इच्छित नव प्रकार का पुण्‍य संचित किया । किसी एक दिन महाबल कुमार मधुमास चैत्रमासमें वन में घूम रहा था वहाँ एक विषैले साँपने उसे काट खाया जिससे वह शीघ्र ही मर गया । पतिको शरीर मात्र <span class=comment>(मृत)</span> देखकर उसकी स्‍त्री कनकलताने उसीकी तलवारसे आत्‍मघात कर लिया मानो उसे खोजने के लिए उसीकी पीछे ही चल पड़ी हो । आचार्य कहते हैं कि जो स्‍नेह अन्तिम सीमाको प्राप्‍त हो जाता है उसकी ऐसी ही दशा होती है ॥87-94॥</p><br><p>	इसी भरत क्षेत्रके अवन्ति देशमें एक उज्‍जयिनी नाम का नगर है । प्रजापति महाराज उसका अनायास ही पालन करते थे ॥95॥</p><br><p>	उसी नगर में धनदेव नाम का एक सेठ रहता था । उसकी धनमित्रा नाम की पतिव्रता सेठानी थी । महाबलका जीव उन दोनोंके नागदत्‍त नाम का पुत्र हुआ ॥96॥</p><br><p>	इन्‍हीं दोनोंके अर्थस्‍वामिनी नाम की एक पुत्री थी जो कि नागदत्‍तकी छोटी बहिन थी । पलाश द्वीप के मध्‍य में स्थित पलाश नगर में राजा महाबल राज्‍य करता था । कनकलता, इसी महाबल राजाकी कान्‍चनलता नाम की रानीसे पद्मलता नाम की प्रसिद्ध पुत्री हुई ॥97-98॥</p><br><p>	किसी एक समय उज्‍जयिनी नगरी के सेठ धनदेवने दूसरी स्‍त्रीके साथ विवाहकर पहिली स्‍त्री धनमित्राको छोड़ दिया इसलिए वह अपने पुत्रसहित देशान्‍तर चली गई । एक समय ज्ञान उत्‍पन्‍न होने पर उसने शीलदत्‍त गुरूके पास श्रावक के व्रत ग्रहण किये और शास्‍त्रोंका अभ्‍यास करने के लिए अपना पुत्र उन्‍हीं मुनिराजको सौंप दिया ॥99-100॥</p><br><p>	समय पाकर वह पुत्र भी अपनी बुद्धिरूपी नौकाके द्वारा शास्‍त्र रूपी समुद्रको पार कर गया । वह उत्‍तम कवि हुआ और शास्‍त्रोंकी व्‍याख्‍यासे सुयश प्राप्‍त करने लगा ॥101॥</p><br><p>	वह नाना अलंकारोंसे मनोहर वचनों तथा प्रसादगुण पूर्ण सुभाषितोंसे विशिष्‍ट मनुष्‍यों के ह्णदयोंमें आह्लाद उत्‍पन्‍न कर देता था ॥102॥</p><br><p>	वहाँ के कोटपालके पुत्र दृढरक्षके साथ मित्रताकर उसने उस नगर के शिष्‍ट मनुष्‍यों को शास्‍त्रोंकी व्‍याख्‍या सुनाई जिससे उपाध्‍याय पद प्राप्‍तकर बहुत - सा धन कमाया तथा अपनी माता, बहिन और अपने आपको पोषण किया ॥103-104॥</p><br><p>	नन्‍दी नामक गाँवमें रहने वाले कुलवाणिज नाम के अपनी मामीके पुत्र के साथ उसने बड़े आदरसे अपनी छोटी बहिनका विवाह कर दिया ॥105॥</p><br><p>	किसी एक दिन उसने बहुतसे श्‍लोक सुनाकर राजा के दर्शन किये और राजाकी प्रसन्‍नतासे बहुत भारी सम्‍मान, धन तथा हर्ष प्राप्‍त किया ॥106॥</p><br><p>	किसी एक दिन मातासे पूछकर वह अपने पिता के पास आया और उनके चरण - कमलों को प्रणामकर खड़ा हो गया । सेठ धनदेवने उसे देखकर ‘हे पुत्र चिरंजीव रहो, यहाँ बैठो’ इत्‍यादि प्रिय वचन कहकर उसे सन्‍तुष्‍ट किया । तदनन्‍तर नागदत्‍तने अपने भागकी रत्‍नादि वस्‍तुएं माँगी ॥107-108॥</p><br><p>	इसके उत्‍तरमें पिताने कहा कि ‘हे पुत्र मेरी सब वस्‍तुएं पलाशद्वीप के मध्‍य में स्थित पलाश नामक नगर में रखी हैं सो तू लाकर ले ले’ । पिता के ऐसा कहनेपर वह अपने हिस्‍सेदार नकुल और सहदेव नामक भाइयोंके साथ नावपर बैठकर समुद्र के भीतर चला । चलते समय उसने यह आकांक्षा प्रकट की कि यदि मेरी इष्‍टसिद्धि हो गई तो मैं लौटकर जिनेन्‍द्रदेवकी पूजा करूँगा । ऐसी इच्‍छाकर उसने बार - बार जिनेन्‍द्र भगवान् की स्‍तुति की और पिताको नमस्‍कारकर चला । वह चलकर शीघ्र ही पलाशपुर नगर में जा पहुँचा । वहाँ उसने अपना जहाज खड़ाकर देखा कि यह नगर मनुष्‍यों के संचारसे रहित है । यह देख वह आश्‍चर्य करने लगा कि यह नगर ऐसा क्‍यों है ? तदनन्‍तर लम्‍बी रस्‍सी 	फेंककर उनके आशयसे वह उस नगर के भीतर पहुँचा ॥109-113॥</p><br><p>	नगर के भीतर प्रवेशकर उसने एक जगह अकेली बैठी हुई एक कन्‍याको देखा और उससे पूछा कि यह नगर ऐसा क्‍यों हो गया है ? तथा तू स्‍वयं कौन है ? सो कह । इसके उत्‍तरमें वह कन्‍या आदरके साथ कहने लगी कि ‘पहले इस नगर के स्‍वामी का कोई भागीदार था जो अत्‍यन्‍त क्रोधी था और राक्षस विद्या सिद्ध होने के कारण ‘राक्षस’ इस नाम को ही प्राप्‍त हो गया था । उसीने क्रोधवश नगरको और नगर के राजा को समूल नष्‍ट कर दिया था । तदनन्‍तर उसके वंश में होने वाले किसी पुरूषने मन्‍त्रपूर्वक तल‍वार सिद्ध की थी और उसी तलवारके प्रभाव से उसने इस नगरको सुरक्षित कर फिरसे बसाया है ॥114-117॥ </p><br><p>	इस समय इस नगरका राजा महाबल है और उसकी रानीका नाम कान्‍चनलता है । मैं इन्‍हीं दोनों की पद्मलता नाम की पुत्री हुई थी ॥118॥</p><br><p>	मेरा पिता उस मंत्रसाधित तलवारको कभी भी अपने हाथसे अलग नहीं करता था परन्‍तु प्रमादसे एक बार उसे अलग रख दिया और छिद्र देखकर राक्षसने उसे मार डाला जिससे यह नगर फिरसे सूना हो गया है । उसने मुझे अपनी पुत्रीके समान माना अत: वह मुझे बिना मारे ही चला गया । अब वह मुझे लेने के लिए फिर आवेगा’ । कन्‍याकी बात सुनकर वह वैश्‍य उस तलवारको लेकर नगर के गोपुर <span class=comment>(मुख्‍य द्वार)</span> में जा छिपा और जब वह विद्याधर आया तब उसे मार दिया । वह विद्याधर भी उसी समय पन्‍चनमस्‍कार मन्‍त्रका पाठ करता हुआ चित्‍त स्थिरकर पृथिवीपर गिर पड़ा ॥119-122॥</p><br><p>	पंचनमस्‍कार पदको सुनकर नागदत्‍त विचार करने लगा कि हाय, मैंने यह सब पाप व्‍यर्थ ही किया है । उसने झट अपनी तलवार फेंक दी और उस घाव लगे विद्याधरसे पूछा कि तेरा धर्म क्‍या है ? इसके उत्‍तरमें विद्याधरने कहा कि, मैं भी श्रावकका पुत्र हूँ, मैंने यह कार्य क्रोधसे ही किया है ॥123-124॥</p><br><p>	देखो क्रोधसे मित्र शत्रु हो जाता है, क्रोधसे धर्म नष्‍ट हो जाता है, क्रोधसे राज्‍य भ्रष्‍ट हो जाता है और क्रोधसे प्राण तक छूट जाते हैं । क्रोधसे माता भी क्रोध करने लगती है और क्रोधसे अधोगति होती है इसलिए कल्‍याणकी इच्‍छा करनेवाले पुरूषोंको सदाके लिए क्रोध करना छोड़ देना चाहिये ऐसा जिनेन्‍द्र भगवान् ने कहा है । मैं जानता हुआ भी क्रोधके वशीभूत हो गया था सो उसका फल मैंने अभी प्राप्‍त कर लिया अब परलोक की बात क्‍या कहना है ? इस प्रकार अपनी निन्‍दा करता हुआ वह विद्याधर नागदत्‍तसे बोला कि आप यहाँ कहाँसे आये हैं ? इसके उत्‍तरमें वैश्‍यने कहा कि मैं एक पाहुना हूँ और इस कन्‍याको शोक से विह्णल देखकर तेरे भय से इसकी रक्षा करने के लिए यह पराक्रम कर बैठा हूँ ॥125-129॥</p><br><p>	तू ‘धर्म भक्‍त है’ यह जाने बिना ही मैं यह ऐसा कार्य कर बैठा हूँ और मैंने जिनेन्‍द्रदेव के शासन में कहे हुए सारभूत धर्म - वात्‍सल्‍यको छोड़ दिया है ॥130॥</p><br><p>	हे भव्‍य ! जैन शासनकी मर्यादाका उल्‍लंघन करने वाले मेरे इस अपराधको तू क्षमा कर । नागदत्‍तकी कही हुई यह सब समझकर वह विद्याधर कह‍ने लगा कि इसमें आपने क्‍या किया है यह मेरे ही पूर्वोपाजित कर्म का विशिष्‍ट उदय है । इस प्रकार नागदत्‍तके द्वारा कहे हुए पन्‍चनमस्‍कार मन्‍त्र की भावना करता हुआ विद्याधर स्‍वर्गको प्राप्‍त हुआ । तदनन्‍तर पद्मलता कन्‍या और पिता के कमाये हुए धनको खींचनेकी रस्‍सीसे उतारकर जहाजपर पहुँचाया तथा सहदेव और नकुल भाईको भी जहाजपर पहुँचाया । नकुल और सहदेवने जहाज पर पहुँचकर पाप बुद्धिसे खींचनेकी वह रस्‍सी नागदत्‍तको नहीं दी और दोनों भाई अकेले ही उस नगरसे चलकर शीघ्र ही अपने नगर जा पहुँचे सो ठीक ही है क्‍योंकि छिद्र पाकर ऐसा कौन - सा कार्य है जिसे दायाद - भागीदार न कर सकें ॥131–135॥</p><br><p>	उन दोनों भाइयोंको देखकर वहाँके राजा तथा अन्‍य लोगों को कुछ शंका हुई और इसीलिए उन सबने पूछा कि तुम दोनोंके साथ नागदत्‍त भी तो गया था वह क्‍यों नहीं आया ? इसके उत्‍तरमें उन्‍होंने कहा कि यद्यपि नागदत्‍त हम लोगों के साथ ही गया था परन्‍तु वह वहाँ जाकर कहीं अन्‍यत्र चला गया इसलिए हम उसका हाल नहीं जानते हैं । इस प्रकार उन दोनोंने भाई होकर भी नागदत्‍तके छोड़नेकी बात छिपा ली ॥136-137॥</p><br><p>	पुत्र के न आनेकी बात सुनकर नागदत्‍तकी माता बहुत व्‍याकुल हुई और उसने श्री शीलदत्‍त गुरू के पास जाकर अपने पुत्रकी कथा पूछी ॥138॥</p><br><p>	उसकी व्‍याकुलता देख मुनिराजका ह्णदय दया से भर आया अत: उन्‍होंने सम्‍यग्‍ज्ञान रूपी नेत्रसे देखकर उसे आश्‍वासन दिया कि तू डर मत, तेरा पुत्र किसी विघ्‍नके विना शीघ्र ही आवेगा । इधर नागदत्‍तने एक जिन - मन्दिर देखकर उसकी कुछ प्रदक्षिणा दी और मैं यहाँ बैठूँगा इस विचारसे उसके भीतर प्रवेश किया । भीतर जाकर उसने भगवान् की स्‍तुति पढ़ी और फिर चिन्‍तातुर हो कर वह वहीं बैठ गया ॥139-141॥</p><br><p>	दैवयोगसे वहीं पर एक जैनी विद्याधर आ निकला । नागदत्‍तको देखकर उसने सब समाचार मालूम किये और फिर उसे धन सहित इस द्वीप के मध्‍यसे निकालकर मनोहर नाम के वन में जा उतारा । तदनन्‍तर उसे वहाँ अच्‍छी तरह ठहराकर और बड़े आदरसे पूछकर वह विद्याधर अपने इच्छित स्‍थान पर चला गया सो ठीक ही है क्‍योंकि सत्‍पुरूषोंकी धर्म - वत्‍सलता यही कहलाती है ॥142-143॥</p><br><p>	उस मनोहर वनके समीप ही नन्‍दीग्राममें नागदत्‍तकी छोटी बहिन रहती थी इसलिए वह वहाँ पहुँचा और अपना सब धन उसके पास रखकर अच्‍छी तरह रहने लगा ॥144॥</p><br><p>	कुछ समय वाद उसकी बहिनके ससुर आदि बड़े स्‍नेहसे नागदत्‍तके पास आकर कहने लगे कि हे कुमार ! नई आई हुई कन्‍याको सेठ अपने नकुल पुत्र के लिए ग्रहण करना चाहता है इसलिए उसके हम सबको बुलाया है परन्‍तु निर्धन होनेसे हम सब खाली हाथ वहाँ कैसे जावेंगे ? यह विचारकर हम सभी लोग आज अत्‍यन्‍त व्‍याकुलचित्‍त हो रहे हैं । उनकी बात सुनकर नागदत्‍तने अपने रत्‍नोंके समूहमें से निकालकर अच्‍छे - अच्‍छे अनेक रत्‍न प्रसन्‍नतासे उन्‍हें दिये और साथ ही यह कहकर एक रत्‍नमयी अंगूठी भी दी कि तुम मेरे आनेकी खबर देकर उस कन्‍याके लिए यह अंगूठी दे देना ! यही नहीं, नागदत्‍त, स्‍वयं भी उनके साथ गया । वहाँ जाकर उसने पहले शीलदत्‍त मुनिराजकी वन्‍दना की । तदनन्‍तर अपने मित्र कोतवालके पुत्र दृढरक्षके पास पहुँचा । वहाँ उसने प्रारम्‍भसे लेकर सब कथा दृढरक्ष को कह सुनाई । फिर उसीके साथ जाकर अच्‍छे - अच्‍छे रत्‍नों की भेंट देकर बड़ी प्रसन्‍नतासे राजा के दर्शन किये ॥145-150॥</p><br><p>	उसे देखकर महाराजने पूछा कि अहो नागदत्‍त ! तुम कहाँसे आ रहे हो और कहाँ चले गये थे ? राजाकी बात सुनकर नागदत्‍त बड़ा संतुष्‍ट हुआ । उसने अपना हिस्‍सा मांगने और उसके लिए यात्रा करने आदिके सब समाचार आदिसे लेकर अन्‍ततक कह सुनाये । उन्‍हें सुनकर राजा बहुत ही कुपित हुआ और सेठका निग्रह करने के लिए तैयार हो गया परन्‍तु ऐसा करना उचित नहीं है यह कह कर आग्रहपूर्वक नागदत्‍तने राजा को मना कर दिया । राजा ने  बहुत - सा अच्‍छा धन देकर नागदत्‍तको सेठका पद दिया और विधिपूर्वक विवाहकर वह पद्मलता कन्‍या भी उसे सौंप दी । तदनन्‍तर राजा ने  अपनी सभा में स्‍पष्‍ट रूप से कहा कि देखो, पुण्‍यका कैसा माहात्‍म्‍य है ? यह नागदत्‍त राक्षस आदि अनेक विघ्‍नोंसे बचकर और श्रेष्‍ठ रत्‍नोंको अपने आधीन कर सुखपूर्वक यहाँ आ गया है ॥151-155॥</p><br><p>	इसलिए कहना पड़ता है कि पुण्‍य से अग्नि जल हो जाती है, पुण्‍य से विष भी अमृत हो जाता है, पुण्‍य से शत्रु भी मित्र हो जाते हैं, पुण्‍य से सब प्रकार के भय शान्‍त हो जाते हैं, पुण्‍य से निर्धन मनुष्‍य भी धनवान् हो जाते हैं और पुण्‍य से स्‍वर्ग भी प्राप्‍त होता है इसलिए आपत्तिरहित सम्‍पदाकी इच्‍छा करने वाले पुरूषोंको श्रीजिनेन्‍द्रदेव के क‍हे हुए धर्मशास्‍त्रके अनुसार सब क्रियाएं कर पुण्‍यका बंध करना चाहिये ! राजाका यह उपदेश सभाके सब लोगोंने अपने ह्णदय में धारण किया ॥156-158॥</p><br><p>	तदनन्‍तर सेठको भी बहुत पश्‍चात्‍ताप हुआ वह उसी समय ‘हे कुमार ! क्षमा करो’ यह कहकर अपने अन्‍य पुत्रों तथा स्‍त्री सहित प्रणाम करने लगा परन्‍तु नागदत्‍तने उसे ऐसा नहीं करने दिया और उठाकर प्रिय वचनों से उसे सन्‍तुष्‍ट कर दिया । तदनन्‍तर उस बुद्धिमान् ने यात्राके पहले कही हुई जिनेन्‍द्र भगवान् की पूजा की ॥159-160॥</p><br><p>	इस प्रकार सबने श्रावकका उत्‍तम धर्म स्‍वीकृत किया, सबके ह्णदयोंमें परस्‍पर मित्रता हो गई और दान पूजा आदि उत्‍तम कार्योंसे सबका समय व्‍यतीत होने लगा । आयु के अन्‍त में नागदत्‍तने संन्यास पूर्वक प्राण छोड़े जिससे वह सौधर्म स्‍वर्ग में बड़ा देव हुआ ॥161-162॥</p><br><p>	स्‍वर्गके श्रेष्‍ठ भोगों का उपभोगकर वह वहाँसे च्‍युत हुआ और इसी भरतक्षेत्रके विजयार्ध पर्वत पर शिवंकर नगर में विद्याधरोंके स्‍वामी राजा पवनवेगकी रानी सुवेगासे यह अत्‍यन्‍त सुखी मनोवेग नाम का पुत्र हुआ है । दूसरे जन्‍म के बढ़ते हुए स्‍नेहसे विवश होकर ही इसने चन्‍दनाका हरण किया था सो ठीक ही है क्‍योंकि भारी स्‍नेह कुमार्ग में ले ही जाता है ॥163-165॥</p><br><p>	यह निकटभव्‍य है और इसी जन्‍ममें दिगम्‍बर मुद्रा धारणकर मोक्ष पद प्राप्‍त करेगा ॥166॥</p><br><p>	नागदत्‍तकी छोटी बहिन अर्थस्‍वामिनी स्‍वर्गलोकसे आकर यहाँ महाकान्ति को धारण करने वाली मनोवेगा हुई है ॥167॥</p><br><p>	जो विद्याधर पलाशनगर में नागदत्‍तके हाथसे मारा गया था वह स्‍वर्गसे आकर तू सोमवंश में राजा चेटक हुआ है ॥168॥</p><br><p>	धनमित्रा नाम की जो नागदत्‍तकी माता थी वह स्‍वर्ग गई थी और वहाँ से च्‍युत होकर मनको प्रिय लगनेवाली वह तेरी सुभद्रा रानी हुई है ॥169॥</p><br><p>	जो नागदत्‍तकी स्‍त्री पद्मलता थी वह अनेक उपवासकर स्‍वर्ग गई थी और वहाँ से आकर यह चन्‍दना नाम की तेरी पुत्री हुई है ॥170॥</p><br><p>	नकुल संसार में भ्रमणकर सिंह नाम का भील हुआ है उसने पूर्व जन्‍म के स्‍नेह और वैरके कारण ही चन्‍दनाको तंग किया था ॥171॥</p><br><p>	सहदेव भी संसार में चिरकाल तक भ्रमणकर कौशाम्‍बी नगरी में मित्रवीर नाम का बुद्धिमान् वैश्‍यपुत्र हुआ है जो कि वृषभसेनका सेवक है और उसीने यह चन्‍दना वृषभसेन सेठके लिए समर्पित की थी । नागदत्‍तका पिता सेठ धनदेव शान्‍तचित्‍तसे मरकर स्‍वर्ग गया था और वहाँ से आकर कौशाम्‍बी नगरी में अनेक गुणों से युक्‍त श्रीमान् वृषभसेन नाम का सेठ हुआ है ॥172-174॥</p><br><p>	चित्रसेनाने सोमिलासे द्वेष किया था इसलिए वह चिरकालतक संसार में भ्रमण करती रही । तदनन्‍तर कुछ शान्‍त हुई तो कौशाम्‍बी नगरी में वैश्‍यपुत्री हुई और भद्रा नाम से प्रसिद्ध होकर वृषभसेनकी पत्‍नी हुई है । निदानके समय जो उसने वैर किया था उसी से उसने चन्‍दनाका निग्रह किया था - उसे कष्‍ट दिया था ॥175-176॥</p><br><p>	यह चन्‍दना अच्‍युत स्‍वर्ग जायगी और वहाँ से वापिस आकर शुभ कर्म के उदय से पुंवेदको पाकर अवश्‍य ही परमात्‍मपद - मोक्षपद प्राप्‍त करेगी ॥177॥</p><br><p>	इस प्रकार बन्‍धके साधनोंमें जो मिथ्‍यादर्शन आदि पाँच प्रकार के भाव कहे गये हैं उनके निमित्‍त से संचित हुए कर्मोंके द्वारा ये जीव द्रव्‍य क्षेत्र आदि परिवर्तनोंको प्राप्‍त होते रहते हैं । ये पाँच प्रकारसे परिवर्तन ही संसार में सबसे भयंकर दु:ख हैं । खेदकी बात है कि ये प्राणी निरन्‍तर इन्‍हीं पन्‍च प्रकार के दु:खोंको पाते हुए यमराज के मुंहमें जा पड़ते हैं ॥178-179॥</p><br><p>	फिर ये ही जीव, काललब्धि आदिका निमित्‍त पाकर सम्‍यग्‍दर्शन सम्‍यग्‍ज्ञान सम्‍यक्‍चारित्र और सम्‍यक्तप रूप मोक्ष के उत्‍कृष्‍ट साधन पाकर पुण्‍य कर्म करते हुए सात परमस्‍थानोंमें परम ऐश्‍वर्यको प्राप्‍त होते हैं और यथा क्रम से अनन्‍त सुख के भाजन होते हैं ॥180-181॥</p><br><p>	इस प्रकार वह सब सभा गौतम स्‍वामी की पुण्‍य रूपी लक्ष्‍मी से युक्‍त ध्‍वनि रूपी रसायनसे उसी समय अजर - अमरके समान हो गई ॥182॥</p><br><p>	अथानन्‍तर – किसी दूसरे दिन महाराज श्रेणिक गन्‍धकुटी के बाहर देदीप्‍यमान चारों वनोंमें बड़े प्रेम से घूम रहे थे । वहीं पर एक अशोक वृक्ष के नीचे जीवन्‍धर मुनिराज ध्‍यानारूढ हो कर विराजमान थे । महाराज श्रेणिक उन्‍हें देखकर उनके रूप आदिमें आसक्‍तचित्‍त हो गये और कौतुकके साथ भीतर जाकर उन्‍होंने सुधर्म गणधरदेवकी बड़ी भक्ति से पूजा वन्‍दना की तथा यथायोग्‍य स्‍थानपर बैठ हाथ भीतर जाकर उन्‍होंने सुधर्म गणधरदेवकी बड़ी भक्ति से पूजा वन्‍दना की तथा यथायोग्‍य स्‍थानपर बैठ हाथ जोड़कर बड़ी विनय से उनसे पूछा कि हे भगवन् ! जो मानो आज ही समस्‍त कर्मोंसे मुक्‍त हो जावेंगे ऐसे ये मुनिराज कौन हैं ? ॥183-186॥</p><br><p>	इसके उत्‍तरमें चार ज्ञान के धारक सुधर्माचार्य निम्‍न प्रकार कहने लगे सो ठीक ही है क्‍योंकि सज्‍जनोंके चरित्रको कहने वाले और सुनने वाले - दोनोंके ही चित्‍तमें खेद नहीं होता है ॥187॥</p><br><p>	वे कहने लगे कि हे श्रेणिक ! सुन, इसी जम्‍बू वृक्ष से सुशोभित होने वाली पृथिवीपर एक हेमांगद नाम का देश है और उसमें राजपुर नाम का एक शोभायमान नगर है । उसमें चन्‍द्रमा के समान सबको आनन्दित्‍त करने वाला सत्‍यन्‍धर नाम का राजा था और दूसरी विजयलक्ष्‍मी के समान विजया नाम की उसकी रानी थी ॥188-189॥ </p><br><p>	उसी राजा के सब कामोंमें निपुण काष्‍ठांगारिक नाम का मन्‍त्री था और दैवजन्‍य उपद्रवोंको नष्‍ट करने वाला रूद्रदत्‍त नाम का पुरोहित था ॥190॥</p><br><p>	किसी एक दिन विजया रानी घर के भीतर सुख से सो रही थी वहाँ उसने बड़ी प्रसन्‍नतासे रात्रिके पिछले पहरमें दो स्‍वप्‍न देखे । पहला स्‍वप्‍न देखा कि राजा ने  सुवर्ण के आठ घंटोंसे सुशोभित अपना मुकुट मेरे लिए दे दिया है और दूसरा स्‍वप्‍न देखा कि मैं अशोक वृक्ष के नीचे बैठी हूँ परन्‍तु उस अशोक वृक्ष की जड़ किसी ने कुल्‍हाड़ीसे काट डाली है और उसके स्‍थानपर एक छोटा अशोकका वृक्ष उत्‍पन्‍न हो गया है । स्‍वप्‍न देखकर उनका फल जानने के लिए वह राजा के पास गई ॥191-193॥</p><br></div><hr class=type_7>
<div class=gatha>पर्व - 76</div>
<div class=arth><b><font color=darkmagenta>अन्वयार्थ : </font></b><p>	अथानन्‍तर-सुर-असुरोंसे घिरे हुए भगवान् महावीर अनेक देशोंमें विहार कर किसी दिन फिर उसी राजगृह नगर में आ पहुँचे ॥1॥</p><br><p>	बारह सभाओं से पूज्‍यवे भगवान् विपुलाचल पर्वत पर विराजमान हुए । राजा श्रेणिक उनकी स्‍तुति के लिए गया, जाते समय उसने एक वृक्ष के नीचे शिलातल पर विराजमान धर्मरूचि नाम के मुनिराजको देखा । वे मुनिराज निस्‍तरंग समुद्र के समान निश्‍चल थे, दीपकके समान निष्‍कम्‍प थे और जल सहित मेघके समान उन्‍नत थे, उन्‍होंने इन्द्रियों के व्‍यापारको जीत लिया था, वे पर्यंकासनसे विराजमान थे, श्‍वासोच्‍छ्वासको उन्‍होंने थोड़ा रोक रक्‍खा था, और नेत्र कुछ बन्‍द कर लिये थे ॥2-4॥</p><br><p>	इस प्रकार ध्‍यान करते हुए मुनिराजको देखकर श्रेणिकने उनकी वन्‍दना की परन्‍तु मुनिराजका मुख कुछ विकृत हो रहा था इसलिए उसे देखकर श्रेणिकको कुछ शंका उत्‍पन्‍न हो गई । वहाँ से चलकर वह भगवान् महावीर जिनेन्‍द्र के समीप पहुँचा । वहाँ उसने हाथ जोड़कर उनकी स्‍तुति की फिर गौतमगणधरकी स्‍तुति कर उनसे पूछा कि हे प्रभो ! मैंने मार्ग में एक तपस्‍वी मुनिराज देखे हैं वे ऐसा ध्‍यान कर रहे हैं मानो उनका रूप धारण कर साक्षात् ध्‍यान ही विराजमान हो । हे नाथ ! वे कौन हैं ? यह जाननेका मुझे बड़ा कौतुक हो रहा है सो कृपा कर कहिये । इस प्रकार राजा श्रेणिकके द्वारा पूछे जाने पर वचनोंके स्‍वामी श्रीगणधर भगवान् इस प्रकार कहने लगे ॥5-7॥</p><br><p>	इसी भरत क्षेत्रके अंग देशमें सर्व वस्‍तुओंसे सहित एक चम्‍पा नाम की नगरी है । उसमें राजा श्‍वेतवाहन राज्‍य करता था । इन्‍हीं भगवान् महावीर स्‍वामीसे धर्म का स्‍वरूप सुनकर उसका चित्‍त तीनों प्रकार के वैराग्‍यसे भर गया जिससे इसने विमलवाहन नामक अपने पुत्र के लिए राज्‍य का भार सौंपकर बहुत लोगों के साथ संयम धारण कर लिया । बहुत दिन तक मुनियों के समूह के साथ विहारकर अखण्‍ड संयमको धारण करते हुए वे मुनिराज यहाँ आ विराजमान हुए हैं । ये दश धर्मोंमें सदा प्रेम रखते थे इसीलिए लोगों के द्वारा धर्मरूचिके नाम से प्रसिद्ध हुए हैं सो ठीक ही है क्‍योंकि मित्रता वही है जो सर्व जीवोंमें होती है ॥8-11॥</p><br><p>	आज ये मुनि एक महीनेके उपवासके बाद नगर में भिक्षाके लिए गये थे वहाँ तीन मनुष्‍य मिलकर इनके पास आये । उनमें एक मनुष्‍य मनुष्‍यों के लक्षण शास्‍त्रका जानकार था, उसने इन मुनिराजको देखकर कहा कि इनके लक्षण तो साम्राज्‍य पदवीके कारण हैं परन्‍तु ये भिक्षाके लिए भटकते हैं इसलिए शास्‍त्र में जो कहा है झूठ मालूम होता है । इसके उत्‍तरमें दूसरे मनुष्‍यने कहा कि शास्‍त्रमें जो कहा गया है वह झूठ नहीं है । ये साम्राज्‍य तन्‍त्रका त्‍यागकर ऋषि हो गये हैं । किसी कारणसे विरक्‍त होकर इन्‍होंने अपना राज्‍य का भार बालक-छोटे ही वयको धारण करनेवाले अपने पुत्र के लिए दे दिया है और स्‍वयं विरक्‍त होकर इस प्रकार तपश्‍चरण कर रहे हैं । इसके वचन सुनकर तीसरा मनुष्‍य बोला कि ‘इसका तप पाप का कारण है अत: इससे क्‍या लाभ है ? यह बड़ा दुरात्‍मा है इसलिए दया छोड़कर लोकव्‍यवहारसे अनभिज्ञ असमर्थ बालक को राज्‍यभार सौंपकर केवल अपना स्‍वार्थ सिद्ध करने के लिए यहाँ तप करने के लिए आया है । मन्‍त्री आदि सब लोगोंने उस बालक को सांकलसे बाँध रक्‍खा है और राज्‍य का विभागकर पापी लोग इच्‍छानुसार स्‍वयं उसका उपभोग करने लगे हैं’ । तीसरे मनुष्‍य के उक्‍त वचन सुनकर इन मुनिका ह्णदय स्‍नेह और मानसे प्रेरित हो उठा जिससे वे भोजन किये बिना ही नगरसे लौटकर वनके मध्‍य में वृक्ष के नीचे आ बैठे हैं ॥12-20॥</p><br><p>	बाह्य कारणोंके मिलनेसे उनके अन्‍त:करणमें तीव्र अनुभागवाले क्रोध कषायके स्‍पर्धकोंका उदय हो रहा है । संक्‍लेशरूप परिणामोंसे उनके तीन अशुभलेश्‍याओंकी वृद्धि हो रही है । जो मन्‍त्री आदि प्रतिकूल हो गये हैं उनमें हिंसा आदि सर्व प्रकार के निग्रहोंका चिन्‍तवन करते हुए वे संरक्षणानन्‍द नामक रौद्र ध्‍यानमें प्रविष्‍ट हो रहे हैं । यदि अब आगे अन्‍तर्मुहूर्त तक उनकी ऐसी ही स्थिति रही तो वे नरक आयु का बन्‍ध करने के योग्‍य हो जावेंगे ॥21-23॥</p><br><p>	इसलिए हे श्रेणिक ! तू शीघ्र ही जाकर उसे समझा दे और कह दे कि हे साधो ! शीघ्र ही यह अशुभ ध्‍यान छोड़ो, क्रोधरूपी अग्निको शान्‍त करो, मोहके जालको दूर करो, मोक्षका कारणभूत जो संयम तुमने छोड़ रक्‍खा है उसे फिरसे ग्रहण करो, यह स्‍त्री-पुत्र तथा भाई आदिका सम्‍बन्‍ध अमनोज्ञ है तथा संसारका बढ़ानेवाला है । इत्‍यादि युक्ति पूर्ण वचनों से तू उनका स्थि‍तीकरण कर । तेरे उपदेशसे वे पुन: स्‍वरूपमें स्थित होकर शुल्‍क ध्‍यानरूपी अग्निके द्वारा घातिया कर्मरूपी सघन अटवीको भस्‍म कर देंगे और नव केवललब्धियों से देदीप्‍यमान शुद्ध स्‍वभावके धारक हो जावेंगे ॥24-27॥ </p><br><p>	गणधर महाराज के उक्‍त वचन सुनकर राजा श्रेणिक शीघ्र ही उन मुनिके पास गया और उनके बताये हुए मार्गसे उन्‍हें प्रसन्‍न कर आया ॥28॥</p><br><p>	उक्‍त मुनिराजने भी कषायके भय से उत्‍पन्‍न होनेवाली शान्तिसे उत्‍पन्‍न होनेवाली सामग्री प्राप्‍तकर द्वितीय शुल्‍क-ध्‍यान के द्वारा केवलज्ञान उत्‍पन्‍न कर लिया ॥29॥ </p><br><p>	उसी समय इन्‍द्र आदि देव उन धर्मरूचि केवलीकी पूजा करने के लिए आये सो राजा श्रेणिकने भी उन सबके साथ उनकी पूजा की और फिर वह भगवान् वीरनाथ के पास आया ॥30॥</p><br><p>	आते ही उसने गणधर स्‍वामीसे पूछा कि हे प्रभो ! इस भरतक्षेत्र में सबसे पीछे स्‍तुति करने योग्‍य केवलज्ञानी कौन होगा ? इसके उत्‍तरमें गणधर कुछ कहना ही चाहते थे कि उसी समय वहाँ देदीप्‍यमान मुकुटका धारक विद्युन्‍माली नाम का ब्रह्मस्‍वर्ग का इन्‍द्र आ पहुँचा, वह इन्‍द्र ब्रह्मह्णदय नामक विमान में उत्‍पन्‍न हुआ था, प्रियदर्शना, सुदर्शना, विद्युद्वेगा और प्रभावेगा ये चार उसकी देवियाँ थीं, उन सभीके साथ वह वहाँ आया था । आकर उसने जिनेन्‍द्र भगवान् की वन्‍दना की । तदनन्‍तर यथास्‍थान बैठ गया । उसकी ओर दृष्टिपातकर गणधर स्‍वामी राजा श्रेणिक से कहने लगे कि इसके द्वारा ही केवलज्ञान का विच्‍छेद हो जायगा अर्थात् इसके बाद फिर कोई केवलज्ञानी नहीं होगा । वह किस प्रकार होगा यदि यह जानना चाहते हो तो मैं इसे भी कहता हूँ, सुन । आज से सातवें दिन यह ब्रह्मेन्‍द्र, स्‍वर्गसे च्‍युत होकर इसी नगर के सेठ अर्हद्दासकी स्‍त्री जिनदासीके गर्भ में आवेगा । गर्भ में आनेके पहले जिनदासी पाँच स्‍वप्‍न देखेगी-हाथी, सरोवर, चावलों का खेत, जिसकी शिखा ऊपरको जा रही है ऐसी धूम रहित अग्नि और देव-कुमारोंके द्वारा लाये हुए जामुनके फल । यह पुत्र बड़ा ही भाग्‍यशाली और कान्तिमान् होगा, जम्‍बूकुमार इसका नाम होगा, अनावृत देव उसकी पूजा करेगा, वह अत्‍यन्‍त प्रसिद्ध तथा विनीत होगा, और यौवनके प्रारम्‍भसे ही वह विकारसे रहित होगा । जिस समय भगवान् महावीर स्‍वामी मोक्ष प्राप्‍त करेंगे उसी समय मुझे भी केवलज्ञान प्राप्‍त होगा । तदनन्‍तर सुधर्माचार्य गणधरके साथ संसार रूपी अग्निसे संतप्‍त हुए पुरूषोंको धर्मामृत रूपी जलसे आनन्दित करता हुआ मैं फिर भी इसी नगर में आकर विपुलाचल पर्वत पर स्थित होऊँगा । मेरे आनेका समाचार सुनकर इस नगरका राजा चेलिनीका पुत्र कणिक सब परिवार के साथ आवेगा और पूजा वन्‍दना कर तथा धर्म का स्‍वरूप सुनकर स्‍वर्ग और मोक्षका साधनभूत दान, शीलोपवास आदि धारण करेगा ॥31-42॥</p><br><p>	उसी समय जम्‍बूकुमार भी विरक्‍त होकर दीक्षा ग्रहण करने के लिए उत्‍सुक होगा परन्‍तु भाई – बन्‍धु लोग उसे समझावेंगे कि थोड़े ही वर्षोंके व्‍यतीत होने पर हम लोग भी तुम्‍हारे ही साथ दीक्षा धारण करेंगे । भाई-बन्‍धुओं के इस कथनको वह टाल नहीं सकेगा और उस समय पुन: नगर में वापिस आ जावेगा । तदनन्‍तर भाई-बन्‍धु लोग उसे मोहमें फँसानेके लिए सुखदायी बन्‍धन स्‍वरूप उसका विवाह करना प्रारम्‍भ करेंगे सो ठीक ही है क्‍योंकि भाई-बन्‍धु लोग कल्‍याणमें विघ्‍न करते ही हैं  ॥43-45॥</p><br><p>	इसी नगर में सागरदत्‍त सेठकी पद्मावती स्‍त्रीसे उत्‍पन्‍न हुई उत्‍तम लक्षणोंवाली पद्मश्री नाम की कन्‍या है जोकि दूसरी लक्ष्‍मी के समान जान पड़ती है । इसी प्रकार कुवेरदत्‍त सेठकी कनकमाला स्‍त्रीसे उत्‍पन्‍न हुई शुभ नेत्रोंवाली कनकश्री नाम की कन्‍या है । इसके अतिरिक्‍त वैश्रवणदत्‍त सेठकी विनयवती स्‍त्रीसे उत्‍पन्‍न हुई देखनेके योग्‍य विनयश्री नाम की पुत्री है और इसके सिवाय धनदत्‍त सेठकी धनश्री स्‍त्री से उत्‍पन्‍न हुई रूपश्री नाम की कन्‍या है । इन चारों पुत्रियोंके साथ उसका विधि पूर्वक विवाह होगा । तदनन्‍तर पाणिग्रहण पूर्वक जिसका विवाह हुआ है ऐसा जम्‍बूकुमार, उत्‍तम मणिमय दीपकोंके द्वारा जिसका अन्‍धकार नष्‍ट हो गया है, जो नाना प्रकार के रत्‍नोंके चूर्णसे निर्मित रंगावलीसे सुशोभित है और अनेक प्रकार के सुगन्धित फूलों के उपहारसे सहित है ऐसे महलके भीतर पृथिवी तलपर बैठेगा । ‘मेरा यह पुत्र राग से प्रेरित होकर विकार भावको प्राप्‍त होता हुआ मन्‍द मुसकान तथा कटाक्षावलोकन आदिसे युक्‍त होता है या नहीं’ यह देखनेके लिए उसकी माता स्‍नेह वश अपने आपको छिपाकर वहीं कहीं खड़ी होगी । उसी समय सुरम्‍य देशके प्रसिद्ध पोदनपुर नगर के स्‍वामी विद्युद्राजकी रानी विमलमतासे उत्‍पन्‍न हुआ विद्युत्‍प्रभ नाम का चोर आवेगा । वह विद्युत्‍प्रभ महापापी तथा नम्‍बर एकका चोर होगा, शूरवीरोंमें अग्रेसर तथा तीक्ष्‍ण प्रकृतिका होगा । वह किसी कारण वश अपने बड़े भाईसे कुपित होकर पाँच-सौ योद्धाओं के साथ नगरसे निकलेगा और विद्युच्‍चोर नाम रखकर इस नगरी में आवेगा । वह चोर शास्‍त्रके अनुसार तन्‍त्र-मन्‍त्रके विधानसे अदृश्‍य होकर किबाड़ खोलना आदि सब कार्योंका जानकार होगा और सेठ अर्हद्दासके घर के भीतर रखे हुए धनको चुरानेके लिए इसीके घर आवेगा । वहाँ जम्‍बूकुमारकी माताको निद्रारहित देखकर वह अपना परिचय देगा और कहेगा कि तू इतनी रात तक क्‍यों जाग रही है ? ॥46-57॥ </p><br><p>	इसके उत्‍तरमें जिनदासी कहेगी कि ‘मेरे यही एक पुत्र है और यह भी संकल्‍प कर बैठा है कि मैं सबेरे ही दीक्षा लेने के लिए तपोवनको चला जाऊँगा’ इसीलिए मुझे शोक हो रहा है । यदि तू बुद्धिमान् है और किन्‍हीं उपायों से इसे इस आग्रहसे छुड़ाता है – इसका दीक्षा लेनेका आग्रह दूर करता है तो आज मैं तुझे तेरा मनचाहा सब धन दे दूँगी । जिनदासीकी बात सुनकर विद्युच्‍चोरने यह कार्य करना स्‍वीकृत किया । तदनन्‍तर वह विचार करने लगा कि देखो यह जम्‍बूकुमार सब प्रकारकी भोग-सामग्री रहते हुए भी विरक्‍त होना चाहते हैं और मैं यहाँ धन चुरानेके लिए प्रविष्‍ट हुआ हूँ मुझे धिक्‍कार हो । इस प्रकार अपनी निन्‍दा करता हुआ वह विद्युच्‍चोर नि:शंक होकर, कन्‍याओं के बीच में बैठे हुए जीवन्‍धर कुमार के समीप पहुँचेगा । उस समय जिसे सद्बुद्धि उत्‍पन्‍न हुई है ऐसा जम्‍बूकुमार, उन कन्‍याओं के बीच में बैठा हुआ ऐसा जान पड़ता था मानो पिंजरेके भीतर बैठा हुआ पक्षी ही हो अथवा जालमें फँसा हुआ हरिणका बच्‍चा ही हो अथवा बहुत भारी कीचड़में फँसा हुआ उत्‍तम जातिवाला गजराज ही हो, अथवा लोहेके पिंजरेमें रूका हुआ सिह ही हो । वह अत्‍यन्‍त विरक्‍त था और उसके संसार भ्रमणका क्षय अत्‍यन्‍त निकट था । ऐसे उस जम्‍बूकुमार को देखकर बुद्धिमान् विद्युच्‍चोर ऊँटकी कथा कहेगा ॥58-64॥</p><br><p>	वह कहेगा कि हे कुमार ! सुनिये, किसी समय कोई एक ऊँट स्‍वेच्‍छासे मीठे तृण चरता हुआ पहाड़के निकट जा पहुँचा । जहाँ वह चर रहा था वहाँ की घास ऊँचे स्‍थानसे पड़ते हुए मधुके रससे मिल जानेके कारण मीठी हो रहा थी । उस ऊँटने एक बार वह मीठी घास खाई तो यही संकल्‍प कर लिया कि मैं ऐसी ही घास खाऊँगा । इस संकल्‍पसे वह मधुके पड़नेकी इच्‍छा करने लगा तथा दूसरी घासके उपभोग आदिसे विरक्‍त होकर वहीं बैठा रहा तदनन्‍तर भूखसे पीडित हो मर गया । इसी प्रकार हे कुमार ! तू भी इन उपस्थित भोगोंकी उपेक्षा कर स्‍वर्गके भोगोंकी इच्‍छा करता है सो तू भी उसी ऊँटके समान बुद्धिसे रहित है । इस प्रकार विद्युच्‍चोरके द्वारा कही हुई ऊँटकी कथा सुनकर वैश्‍यशिरोमणि जम्‍बूकुमार एक स्‍पष्‍ट दृष्‍टान्‍त देता हुआ उस चोरको उत्‍तर देगा कि एक मनुष्‍य महादाह करनेवाले ज्‍वरसे पीडित था, उसने नदी, सरोवर तथा ताल आदिका जल बार-बार पिया था तो भी उसकी प्‍यास शान्‍त नहीं हुई थी सो क्‍या तृणके अग्रभाग पर स्थित जलकी बूँदसे उसकी तृप्ति हो जावेगी ? इसी प्रकार इस जीवने चिरकाल तक स्‍वर्गके सुख भोगे हैं फिर भी यह तृप्‍त नहीं हुआ सो क्‍या हाथी के कानके समान चन्‍चल इस वर्तमान सुख से यह तृप्‍त हो जायगा ? इस प्रकार जम्‍बूकुमार के वचन सुनकर विद्युच्‍चोर फिर कहेगा ॥65-72॥</p><br><p>कि किसी वन में एक चण्‍ड नाम का भील रहता था । उसने एक बड़े वृक्षको आधार बनाकर अर्थात् उस पर बैठकर गाल तक धनुष खींचा और एक हाथीको मार गिराया । इतनेमें ही उस वृक्ष की कोटरसे निकल कर एक साँपने उसे काट खाया । काटते ही उस अज्ञानी भीलने उस साँपको भी मार डाला । इस तरह हाथी और साँप दोनोंको मारकर वह स्‍वयं मर गया । तदनन्‍तर उन सबको मरा देखकर एक अत्‍यन्‍त लोभी गीदड़ आया । वह सोचने लगा कि मैं पहले इन सबको नहीं खाकर धनुषकी डोरीके दोनों छोड़ पर लगी हुई ताँतको खाता हूँ । ऐसा विचार कर उस मूर्खने ताँतको काटा ही था कि उसी समय धनुषके अग्रभागसे उसका गला फट गया और वह व्‍यर्थ ही मर गया । इसलिए अधिक लोभ करना छोड़ देना चाहिये । इस प्रकार कहकर जब चोर चुप हो रहेगा तब बुद्धिमान् जम्‍बूकुमार विचार कर एक उत्‍तम बात कहेगा ॥73-77॥</p><br><p>कि कोई मूर्ख पथिक कहीं जा रहा था उसे चौराहे पर महा देदीप्‍यमान रत्‍नों की राशि मिली, उस समय वह उसे चाहता तो अनायास ही ले सकता था परन्‍तु किसी कारणवश उसे बिना लिये ही चला गया । फिर कुछ समय बाद उसे लेने की इच्‍छा करता हुआ उस चौराहे पर आया सो क्‍या वह उस रत्‍नराशिको पा सकेगा ? अर्थात् नहीं पा सकेगा । इसी प्रकार जो मनुष्‍य संसार रूपी समुद्रमें दुर्लभ गुण रूपी मणियोंके समूहको पाकर भी उसे स्‍वीकृत नहीं करता है सो क्‍या वह उसे पीछे भी कभी पा सकेगा ? अर्थात् नहीं पा सकेगा ॥78-80॥</p><br><p>जम्‍बूकुमार के द्वारा कही हुई बातको ह्णदय में रखकर विद्युच्‍चोर अन्‍यायको सूचित करनेवाली एक दूसरी कथा क‍हेगा ॥81॥</p><br><p>वह कहेगा कि एक श्रृगाल मुख में मांसका टुकड़ा दाबकर पानीमें जा रहा था वहाँ क्रीड़ा करती हुई मछलीको पकछ़नेकी इच्छा से उसने वह मांसका टुकड़ा छोड़ दिया और पानीमें कूद पड़ा । पानीके प्रवाहका वेग अधिक था अत: वह उसीमें वह कर मर गया उसके मरनेके बाद दीर्घायु मछली पानीमें सुख से रहने लगी । इसी प्रकार जो मूर्ख, श्रृगालके समान लोभी होता है वह अवश्‍य ही नष्‍ट होता है । इस तरह विद्युच्‍चोर की बात सुनकर निकट भव्‍य होने के कारण जिसे कुछ भी आकुलता नहीं हुई है ऐसा जम्‍बूकुमार कहेगा कि निद्रालु प्रकृतिका एक वैश्‍य नींदके सुख से विमोहित होकर सो गया और चोरों ने उसके घर में घुसकर सब बहुमूल्‍य रत्‍न चुरा लिये । इसी दु:खसे वह मर गया । इसी प्रकार यह जीव विषयजन्‍य थोड़ेसे सुखोंमें आसक्‍त हो रहा है और राग रूपी चोर इसके ज्ञान-दर्शन तथा चारित्र रूपी रत्‍न चुरा रहे हैं । इन रत्‍नों की चोरी होने पर यह जीव निर्मूल नष्‍ट हो जाता है । इसके उत्‍तरमें वह चोर कहेगा कि कोई स्‍त्री सासुके दुर्वचन सुनकर क्रोधित हुई और मरनेकी इच्छा से किसी वृक्ष के नीचे जा बैठी । वह सब आभूषणोंसे सुशोभित थी परन्‍तु फाँसी लगाना नहीं जानती थी इसलिए उसका चित्‍त बड़ा ही व्‍याकुल हो रहा था ॥82-89॥</p><br><p>उसी समय सुवर्णदारक नाम का मृदंग बजानेवाला पापी मृत्‍युसे प्रेरित हो वहाँसे आ निकला । वह उस स्‍त्रीके आभूषण लेना चाहता था इसलिए वृक्ष के नीचे अपना मृदंग रखकर तथा उसपर चढ़कर अपने गलेमें फाँसीकी रस्‍सी बाँध उसे मरनेकी रीति दिखलाने लगा । उसने अपने गलेमें रस्‍सी बाँधी ही थी कि किसी कारणसे नीचेका मृदंग जमीन पर लुढ़क गया । फाँसी लग जानेसे उसका गला फँस गया और आँखें निकल आईं । इस प्रकार वह मरकर यमराज के घर गया । उसका मरण देख वह स्‍त्री उस दु:खदायी मरणसे डर गई और अपने घर वापिस आ गई । कहनेका अभिप्राय यह है कि आपको उस मृदंग बजानेवालेके समान बहुत भारी लोभ नहीं करना चाहिये ॥90-93॥</p><br><p>इस प्रकार उस चोरका वाग्‍जाल जम्‍बूकुमार सहन नहीं कर सकेगा अत: उत्‍तरमें दूसरी कथा कहेगा । वह कहेगा कि ललितांग नाम के किसी धूर्त व्‍यभिचारी मनुष्‍य को देखकर किसी राजाकी रानी काम से विह्णल हो गई । उसने किसी भी उपायसे उस पथिकको लानेके लिए एक धाय नियुक्‍त की और धाय भी उसे गुप्‍त रूप से महलके भीतर ले गई । महारानी उसके साथ इच्‍छानुसार रमण करने लगी । बहुत समय बाद अन्‍त:पुरकी रक्षा करनेवाले शुद्ध खोजा लोगोंने रानीकी यह बात जान ली और उनके कहनेसे राजा को भी रानी के इस दुराचारका पता लग गया ॥94-97॥</p><br><p>राजा ने  इस दुराचारकी बात जानकर किसी भी उपायसे उस जारको पकड़नेके लिए सेवकोंको आज्ञा दी । यह जानकर रानीने उसे टट्टीमें ले जाकर छिपा दिया । वहाँ की दुर्गन्‍ध और कीड़ोंसे वह वहाँ बहुत दु:खी हुआ तथा पाप कर्म के उदय से इसी जन्‍ममें नरक वासके दु:ख भोगने लगा ॥98-99॥</p><br><p>इसी प्रकार थोड़े सुखकी इच्‍छा करनेवाले पुरूष नरकमें पड़ते हैं और वहाँ के दुस्‍तर, अपार तथा भयंकर दु:ख उठाते हैं ॥100॥</p><br><p>इसके बाद भी वह एक ऐसी कथा और कहेगा जिसके कि द्वारा सत्‍पुरूषोंको संसार से शीघ्र ही निर्वेग हो जाता है ॥101॥</p><br><p>वह कहेगा कि एक जीव संसार रूपी वन में घूम रहा था । एक मदोन्‍मत्‍त हाथी क्रोधवश उसे मारनेकी इच्छा से उसके पीछे-पीछे दौड़ा । वह जीव भय से भागता-भागता मनुष्‍य रूपी वृक्ष की आड़में छिप गया । उस वृक्ष के नीचे कुल, गोत्र आदि नाना प्रकारकी लताओंसे भरा हुआ एक जन्‍म रूपी कुआँ था । वह जीव उस जन्‍मरूपी कुएँमें गिर पड़ा परन्‍तु आयुरूपी लतामें उसका शरीर उलझ गया जिससे नीचे नहीं जा सका । वह आयुरूपी लताको शुल्‍कपक्ष और कृष्‍णपक्षके दिनरूपी अनेक चूहे कुतर रहे थे । सातों नरकरूपी सर्प ऊपरकी ओर मुँह खोले उसके गिरनेकी प्रतीक्षा कर रहे थे । उसी वृक्षपर पुत्रादिक इष्‍ट पदार्थों से उत्‍पन्‍न हुआ सुखरूपी मधुका रस टपक रहा था जिसे खानेके लिए वह बड़ा उत्‍सुक हो रहा था । उस मधु रसके चाटनेसे उड़ी हुईं भयंकर आपत्तिरूपी मधुकी मक्खियाँ उसे काट रही थीं परन्‍तु वह जीव मधु-बिन्‍दुओं के उस सेवनको सुख मान रहा था । इसी प्रकार संसार के समस्‍त प्राणी बड़े कष्‍टसे जीवन बिता रहे हैं । जो मूर्ख हैं वे भले ही विषयोंमें आसक्‍त हो जाये परन्‍तु जो बुद्धिमान् हैं वे क्‍यों ऐसी प्रवृत्ति करते हैं ? उन्‍हें तो स‍ब परिग्रहका त्‍यागकर कठिन तपश्‍चरण करना चाहिये ॥102-107॥</p><br><p>जम्‍बूकुमारकी यह बात सुनकर उसकी माता, वे कन्‍याएं, और वह चोर सब, संसार शरीर और भोगों से विरक्‍त होंगे ॥108॥</p><br><p>तदनन्‍तर चकवा को चकवीके समान कुमार को दीक्षाके साथ मिलाता हुआ अपनी किरणों से कुमार के मनको स्‍पर्शकर प्रसन्‍न करता हुआ, तपश्‍चरणके लिए श्रेष्‍ठ उद्यमके समान सब अन्‍धकार को नष्‍टकर उदयाचलकी शिखरपर सूर्य उदित होगा ॥109-110॥</p><br><p>	उस समय वह सूर्य किसी अन्‍यायी राजाकी उपमा धारण करेगा क्‍योंकि जिस प्रकार अन्‍यायी राजा सर्व सन्‍तापकृत् होता है उसी प्रकार वह सूर्य भी सबको संताप करने वाला था, जिस प्रकार अन्‍यायी राजा तीक्ष्‍णकर होता है अर्थात् कठोर टैक्‍स लगाता है उसी प्रकार वह सूर्य भी तीक्ष्‍णकर था अर्थात् उष्‍ण किरणोंका धारक था, जिस प्रकार अन्‍यायी राजा क्रूर अर्थात् निर्दय होता है उसी प्रकार वह सूर्य भी क्रूर अर्थात् अत्‍यन्‍त उष्‍ण था, जिस प्रकार अन्‍यायी राजा अनवस्थित रहता है – एक समान नहीं रहता है-कभी संतुष्‍ट रहता है और कभी असंतुष्‍ट रहता है उसी प्रकार वह सूर्य भी अनवस्थित था-एक जगह स्थिर नहीं रहता था और जिस प्रकार अन्‍यायी राजा कुवलयध्‍वंसी होता है अर्थात् पृथ्‍वी मण्‍डल को नष्‍ट कर देता है उसी प्रकार वह सूर्य भी कुवलयध्‍वंसी था अर्थात् नीलकमलों को नष्‍ट करनेवाला था ॥111॥</p><br><p>अथवा वह सूर्य किसी उत्‍तम राजा को जीतनेवाला होगा क्‍योंकि जिस प्रकार उत्तम राजाका नित्‍योदय होता है अर्थात् उसका अभ्‍युदय निन्‍तर बढ़ता रहता है उसी प्रकार वह सूर्य भी नित्‍योदय होता है अर्थात् प्रतिदिन उसका उदय होता रहता है, जिस प्रकार उत्‍तम राजा बुधाधीश होता है अर्थात् विद्वानोंका स्‍वामी होता है उसी प्रकार वह सूर्य भी बुधाधीश था अर्थात् बुधग्रहका स्‍वामी था, जिस प्रकार उत्‍तम राजाका मण्‍डल अर्थात् बिम्‍ब भी विशुद्ध और अखण्‍ड था, जिस प्रकार उत्‍तम राजा पद्माह्लादी होता है अर्थात् लक्ष्‍मी से प्रसन्‍न रहता है उसी प्रकार सूर्य भी पद्माह्लादी था अर्थात् कमलों को विकसित करनेवाला था और जिस प्रकार उत्‍तम राजा प्रवृद्धोष्‍मा होता है अर्थात् बढ़ते हुए अहंकार को धारण करता है उसी प्रकार वह सूर्य भी प्रवृद्धोष्‍मा था अर्थात् उसकी गर्मी निरन्‍तर बढ़ती जाती थी ॥112॥</p><br><p>जम्‍बूकुमार संसार से विमुख-विरक्‍त हुआ है यह जान कर उसके सब भाई-बन्‍धु, कुणिक राजा, उसकी अठारह प्रकारकी सेनाएं और अनावृत देव आवेंगे तथा सब लोग मांगलिक जलसे उसका दीक्षा-कल्‍याणकका अभिषेक करेंगे ॥113-114॥</p><br><p>उस समयके योग्‍य वेषभूषा धारण कर वह कुमार देव निर्मित पालकी पर सवार होकर बड़े वैभव के साथ विपुलाचल की शिखर पर पहुँचेगा । वहाँ विराजमान देखकर वह मेरे ही पास आवेगा । उस समय बड़े-बड़े मुनि हमारी सेवा कर रहे होंगे । वह आकर बड़ी भक्ति से प्रदक्षिणा देगा और विधिपूर्वक नमस्‍कार करेगा ॥115-116॥</p><br><p>	तदनन्‍तर शान्‍त चित्‍तको धारण करनेवाला वह जम्बूकुमार ब्राह्मण, क्षत्रिय और वैश्‍य इन तीन वर्णोंमें उत्‍पन्‍न हुए अनेक लोगों के साथ तथा विद्युच्‍चर चोर और उसके पाँच सौ भृत्‍योंके साथ सुधर्माचार्य गणधरके समीप संयम धारण करेगा । जब केवलज्ञान के बारह वर्ष बाद मुझे निर्वाण प्राप्‍त होगा तब सुधर्माचार्य केवली और जम्‍बूकुमार श्रुतकेवली होंगे । उसके बारह वर्ष बाद जब सुधर्माचार्य मोक्ष चले जावेंगे तब जम्‍बूकुमार को केवलज्ञान होगा । जम्‍बूस्‍वामी का भव नाम का एक शिष्‍य होगा, उसके साथ चालीसवर्ष तक धर्मोपदेश देते हुए जम्‍बूस्‍वामी पृथिवीपर विहार करेंगे । इस प्रकार गौतम स्‍वामीने जम्‍बू स्‍वामी की कथा कही । उसे सुनकर वहीं पर बैठा हुआ अनावृत नाम का यक्ष कहने लगा कि मेरे वंशका यह ऐसा अद्भुत माहात्‍म्‍य है कि कहीं दूसरी जगह देखनेमें भी नहीं आता । ऐसा कहकर उसने आनन्‍द नाम का उत्‍कृष्‍ट नाटक किया ॥117-122॥</p><br><p>यह देख, राजा श्रेणिकने बड़ी विनयके साथ गौतम गणधरसे पूछा कि इस अनावृत देवका जम्‍बू स्‍वामी के साथ भाईपना कैसे है ? इसके उत्‍तरमें गणधर भगवान् स्‍पष्‍ट रूप से कहने लगे ॥123॥</p><br><p>कि जम्‍बूकुमार के वंश में पहले धर्मप्रिय नाम का एक सेठ था । उसकी गुणदेवी नाम की स्‍त्रीसे एक अर्हद्दास नाम का पुत्र हुआ था ॥124॥</p><br><p>धन और यौवनके अभिमानसे वह पिताकी शिक्षाको कुछ नहीं गिनता हुआ कर्मोदयसे सातों व्‍यसनोंमें स्‍वच्‍छन्‍द हो गया था । इन खोटी चेष्‍टाओं के कारण जब उसकी दुर्गति होने लगी तब उसे पश्‍चात्‍ताप हुआ और ‘मैंने पिताकी शिक्षा नहीं सुनी’ यह विचार करते हुए उसकी भावना कुछ शान्‍त हो गई ॥125-126॥</p><br><p>तदनन्‍तर कुछ पुण्‍यका संचय कर वह अनावृत नाम का वयन्‍तर देव हुआ है । इसी पर्यायमें इसने सम्‍यग्‍दर्शन धारण किया है ॥127॥</p><br><p>इस प्रकार जब गौतम स्‍वामी कह चुके तब राजा श्रेणिकने पुन: उनसे दूसरा प्रश्‍न किया । उसने पूछा कि हे भगवन् ! यह विद्युन्‍माली कहाँसे आया है ? और इसने पूर्वभवमें कौनसा पुण्‍य किया है क्‍योंकि अन्तिम दिन में भी इसकी प्रभा कम नहीं हुई है । इसके उत्‍तरमें गणधर भगवान् अनुग्रहकी बुद्धि से इस प्रकार कहने लगे ॥128-129॥</p><br><p>	इसी जम्‍बूद्वीप के पूर्व विदेह क्षेत्र में पुष्‍कलावती देशके अन्‍तर्गत एक वीतशोक नाम का नगर है । वहाँ महापद्म नाम का राजाराज्‍य करता था । उसकी रानीका नाम वनमाला था । उन दोनोंके शिवकुमार नाम का पुत्र हुआ था । नवयौवन से सम्‍पन्‍न होने पर किसी दिन वह अपने साथियोंके साथ क्रीड़ा करने के लिए वन में गया था । वहाँ क्रीड़ा कर जब वह वापिस आ रहा था तब उसने सब ओर बडे संभ्रमके साथ सुगन्धित पुष्‍प आदि मंगलमय पूजा की सामग्री लेकर आते हुए बहुत से आदमी देखे । उन्‍हें देखकर उसने बड़े आश्‍चर्यके साथ बुद्धिसागर नामक मन्‍त्रीके पुत्रसे पूछा कि ‘यह क्‍या है ?’ ॥130–133॥</p><br><p>इसके उत्‍तरमें मन्‍त्रीका पुत्र कहने लगा कि ‘हे कुमार ! सुनिये, मैं कहता हूँ, दीप्‍त नामक तपश्‍चरणसे प्रसिद्ध सागरदत्‍त नामक एक श्रुतकेवली मुनिराज हैं । उन्‍होंने एक मासका उपवास किया था, उसके बाद पारणाके लिए आज उन्‍होंने नगर में प्रवेश किया था । वहाँ सामसमृद्ध नामक सेठने उन्‍हें विधिपूर्वक भक्ति से आहार दान देकर पन्‍चाश्‍चर्य प्राप्‍त किये हैं । वे ही मुनिराज इस समय मनोहर नामक उद्यानमें ठहरे हुए हैं, कौतुकसे भरे हुए नगरवासी लोग बड़ी भक्ति से उन्‍हींकी पूजा-वन्‍दना करने के लिए जा रहे हैं’ । इस प्रकार मन्‍त्रीके पुत्रने कहा । यह सुनकर राजकुमार ने फिर पूछा कि इन मुनिराजने सागरदत्‍त नाम, अनेक ऋद्धियाँ, तपश्‍चरण और शास्‍त्रज्ञान किस कारण प्राप्‍त किया है ? इसके उत्‍तरमें मन्‍त्र–पुत्रने भी जैसा सुन रक्‍खा था वैसा कहना शुरू किया । वह कहने लगा कि पुष्‍कलावती देशमें पुण्‍डरीकिणी नाम की नगरी है । उसके स्‍वामी का नाम वज्रदत्‍त था । वह वज्रदन्‍त चक्रवर्ती था इसलिए उसने चक्ररत्‍नसे समस्‍त पृथिवी अपने आधीन कर ली थी ॥134–139॥</p><br><p>	जब उसकी यशोधरा रानी गर्भिणी हुई तब उसे दोहला उत्‍पन्‍न हुआ और उसी दोहलेके अनुसार वह कमलमुखी बड़े वैभवके साथ जहाँ सीतानदी समुद्रमें मिलती है उसी महाद्वारसे जलक्रीड़ा करने के लिये समुद्रमें गई । व‍हीं उसने निकट कालमें मोक्ष प्राप्‍त करनेवाला पुत्र प्राप्‍त किया । चुँकि उस पुत्रका जन्‍म सागर – समुद्रमें हुआ था इसीलिए परिवारके लोगोंने उसका सागरदत्‍त नाम रख दिया । तदनन्‍तर यौवन अवस्‍था प्राप्‍त होने पर किसी दिन वह सागरदत्‍त महलकी छतपर बैठा हुआ अपने परिवारके लोगों के साथ नाटक देख रहा था, उसी समय अनुकूल नामक एक सेवकने कहा कि हे कुमार ! यह आश्‍चर्य देखो, यह बादल मन्‍दरगिरिके आकारसे कैसा सुन्‍दर बना हुआ है ? यह सुनकर प्रीतिसे भरा राजकुमार ज्‍योंही ऊपरकी ओर मुँह कर उस नयनाभिराम दृशयको देखनेके लिए उद्यत हुआ त्‍योंही वह बादल नष्‍ट हो गया । उसे नष्‍ट हुआ देखकर कुमार विचार करने लगा कि जिस प्रकार यह बादल नष्‍ट हो गया है उसी प्रकार यह यौवन, धन – सम्‍पदा, शरीर, आयु और अन्‍य सभी कुछ नष्‍ट हो जानेवाले हैं, ऐसा विचारकर वह संसार से विरक्‍त हो गया ॥140–146॥  </p><br><p>	दूसरे दिन ही वह मनोहर नाम के उद्यानमें स्थित अमृतसागर नामक तीर्थंकरके समीप पहुँचा, वहाँ उसने धर्म का स्‍वरूप सुना । समस्‍त पदार्थों की स्थितिका निर्णय किया और भाई – बन्‍धुओं को विदाकर अनेक लोगों के साथ संयम धारण कर लिया । तदनन्‍तर मन:पर्यय आदि अनेक ऋद्धियों रूप सम्‍पदा पाकर धर्मोपदेश देते हुए सब देशोंमें विहार कर वे ही सागरदत्‍त मुनिराज यहाँ पधारे हैं ॥147–149॥  </p><br><p>	इस प्रकार मन्‍त्री – पुत्र के वचन सुनकर वह राजकुमार – शिवकुमार बहुत ही प्रसन्‍न हुआ, उसने शीघ्र ही स्‍वयं मुनिराज के पास जाकर उनकी स्‍तुति की, धर्मरूपी अमृत का पान किया और तदनन्‍तर बड़ी विनय से पूछा कि हे स्‍वामिन् ! आपको देखकर मुझे बड़ा भारी स्‍नेह उत्‍पन्‍न हुआ है इसका क्‍या कारण है ? आप कहिये । इसके उत्‍तरमें मुनिराज कहने लगे कि- ॥150–151॥  </p><br><p>	इसी जम्‍बूद्वीप के भरतक्षेत्र सम्‍बन्‍धी मगधदेशमें एक वृद्ध नाम का ग्राम था । उसमें राष्‍ट्रकूट नाम का वैश्‍य रहता था । उसकी रेवती नामक स्‍त्रीसे दो पुत्र हुए थे । एक भगदत्‍त और दूसरा भवदेव उनमें बड़े पुत्र भगदत्‍तने सुस्थित नामक मुनिराज के पास जाकर दीक्षा धारण कर ली । तदनन्‍तर उन्‍हीं गुरूके साथ बड़ी विनय से अनेक देशोंमें विहार कर वह अपनी जन्‍मभूमिमें आया ॥152–154॥ </p><br><p>	उस समय उनके सब भाई – बन्‍धु बड़े हर्ष से उनके पास आये और उन मुनिकी प्रदक्षिणा तथा पूजाकर उन्‍हें नमस्‍कार करने के लिए उद्यत  हुए ॥155॥ </p><br><p>	उसी नगर में एक दुर्मर्षण नाम का गृहस्‍थ रहता था । उसकी स्‍त्री का नाम नागवसु था । उन दोनोंके नागश्री नाम की पुत्री उत्‍पन्‍न हुई थी । उन दोनोंने अपनी पुत्री, भगदत्‍त मुनिराज के छोटे भाई भवदेव के लिए विधिपूर्वक प्रदान की थी । बड़े भाईका आगमन सुनकर भवदेव बहुत ही हर्षित हुआ । वह भी उनके समीप गया और विनयके साथ बार – बार प्रणाम कर वहीं बैठ गया । उस समय मुनिराज के उपदेशसे उसके परिणाम बहुत ही आर्द्र हो रहे थे ॥156–158॥ </p><br><p>	धर्म का यथार्थ स्‍वरूप और संसार की विरूपता बतलाकर मुनिराज भगदत्‍तने अपने छोटे भाई भवदेवका हाथ पकड़कर एकान्‍तमें कहा कि तू संयम ग्रहण कर ले ॥159॥  </p><br><p>	इसके उत्‍तरमें भवदेवने कहा कि मैं नागश्रीसे छुट्टी लेकर आपका कहा करूँगा ॥160॥ </p><br><p>	यह सुनकर मुनिराजने कहा कि इस संसार में स्‍त्री आदिकी पाशमें फँसा हुआ यह प्राणी आत्‍मा का हित कैसे कर सकता है ? ॥161॥</p><br><p>	इसलिए तू स्‍त्री का मोह छोड़ दे । बड़े भाईके अनुरोधसे भवदेव चुप रह गया और उसने दीक्षा धारण करनेका विचार कर लिया ॥162॥ </p><br><p>करानेवाली दीक्षा ग्रहण करवा दी सो ठीक ही है क्‍योंकि सज्‍जनोंका भाईपना ऐसा ही होता है ॥163॥ </p><br><p>	उस मुर्खने द्रव्‍यसंयमी होकर बारह वर्ष तक गुरूओं के साथ विहार किया । एक दिन वह अकेला ही अपनी जन्‍मभूमि वृद्ध ग्राममें आया और सुव्रता नाम की गणिनीके पास जाकर पूछने लगा कि हे माता ! इस नगर में क्‍या कोई नागश्री नाम की स्‍त्री रहती है ? ॥164–165॥  </p><br><p>	 गणिनीने उसका अभिप्राय समझकर उत्‍तर दिया कि हे मुने ! मैं उसका वृत्‍तान्‍त अच्‍छी तरह नहीं जानती हूँ । इस प्रकार उदासीनता दिखा‍कर गणिनीने उस द्रव्‍यलिंगी मुनि को संयममें स्थिर करने के लिए गुणवती नाम की दूसरी आर्यिकासे निम्‍नलिखित कथा कहनी शुरू कर दी ॥166–167॥</p><br><p>	वह कहने लगी कि एक सर्वसमृद्ध नाम का वैश्‍य था । उसके शुद्ध ह्णदयवाला दारूक नाम का दासी-पुत्र था । किसी एक दिन उसकी माताने उससे कहा कि तू हमारे सेठका जूठा भोजन खाया कर । इस तरह कहकर उसने जबर्दस्‍ती उसे जूँठा भोजन खिला दिया । वह खा तो गया परन्‍तु ग्‍लानि आनेसे उसने वह सब भोजन वमन कर दिया । उसकी माताने वह सब वमन काँसेकी थालीमें ले लिया और जब उस दारूकको भूख लगी और उसने मातासे भोजन माँगा तब उसने काँसेके पात्रमें रक्‍खा हुआ वही वमन उसके सामने रख दिया । दारूक यद्यपि भूखसे पीडित था तो भी उसने वह अपना वमन नहीं खाया । जब दासी-पुत्रने भी अपना वमन किया हुआ भोजन नहीं खाया तब मुनि छोड़े हुए पदार्थ को किस तरह चाहते हैं ? ॥168-171॥</p><br><p>	‘अब मैं एक कथा और कहती हूँ तू चित्‍त स्थिर कर सुन’ यह कहकर गणिनी दूसरी कथा कहने लगी । उसने कहा कि एक नरपाल नाम का राजा था । कौतुकवश उसने एक कुत्‍ता पाल रक्‍खा था । वह मीठे-मीठे भोजनके द्वारा सदा उसका पालन करता था और सुवर्ण के आभूषण पहिनाता था । जब वह वन विहार आदि कार्योंके लिए जाता था, तब वह मन्‍दबुद्धि उसे सोनेकी पालकीमें बैठाकर ले जाता था । एक दिन वह नीच कुत्‍ता, पालकीमें बैठा हुआ जा रहा था कि अकस्‍मात् उसकी दृष्टि किसी बालककी विष्‍ठापर पड़ी । दृष्टि पड़ते ही वह, उस विष्‍ठाको प्राप्‍त  करने की इच्छा से उसपर कूद पड़ा । यह देख राजा ने  उसे डण्‍डेसे पीटकर भगा दिया ॥172-175॥</p><br><p>	किसी उत्‍तम वन में कोई पथिक सुगन्धित फल-पुष्‍प आदि लानेके लिए सुख से जा रहा था परन्‍तु वह अच्‍छा मार्ग छोड़कर महासंकीर्ण वन में जा पहुँचा । वहाँ  उसने भूखा, अतिशय दुष्‍ट और मारनेकी इच्छा से सामने आता हुआ एक व्‍याघ्र देखा । उसके भय से वह दुर्बुद्धि पथि‍क भागा और भागता-भागता एक भयंकर कुएँमें जा पड़ा । वहाँ पाप-कर्म के उदय से उसे शीत आदिके कारण वात-पित्‍त–कफ-तीनों दोष उत्‍पन्‍न हो गये । बोलना, देखना-सुनना तथा चलने आदिमें बाधा होने लगी । इनके सिवाय उसे सर्प आदिकी भी बाधा थी । वह पथिक उस कुएँ से निकलनेका उपाय भी नहीं जानता था । दैववश कोई एक उत्‍तम वैद्य वहाँ से आ निकला । उस पथिकको देखकर उसका ह्णदय दया से आर्द्र हो गया । उसने बड़े आदरसे किसी उपायके द्वारा उसे कुएँसे बाहर निकलवाया और मन्‍त्र तथा औषधिके प्रयोगसे उसे ठीककर दिया । उसके पाँव पसरने लगे, सूक्ष्‍मसे सूक्ष्‍म रूप देखनेके योग्‍य उसके नेत्र खुल गये, उसके दोनों कान सब बातें साफ-साफ सुनने लगे तथा उसकी जिह्वासे भी वचन स्‍पष्‍ट निकलने लगे ॥176-183॥</p><br><p>	यह सब कर चुकनेके बाद उत्‍तम वैद्यने उसे मार्ग दिखाकर सर्वरमणीय नामक नगरकी ओर रवाना कर दिया सो ठीक ही है क्‍यों कि जिनका अभिप्राय निर्मल है ऐसे पुरूष किसका उपकार नहीं करते ? ॥184॥</p><br><p>	इसके बाद वह दुर्बुद्धि पथिक फिरसे विषयोंमें आसक्‍त हो गया, फिरसे दिशा भ्रान्‍त हो गया और फिरसे उसी पुराने कुएँके पास जाकर उसमे गिर पड़ा । इसी प्रकार ये जीव भी संसार रूपी कुएँमें पड़कर मिथ्‍यात्‍व आदि पाँच कारणों से वाधिर्य-बहिरापन आदि रोगोंको प्राप्‍त हो रहे हैं, तथा क्षुधा, दाह आदिसे पीडित हो रहे हैं । उन्‍हें देखकर उत्‍तम ज्ञान के धारक तथा धर्म का व्‍याख्‍यान करने में निपुण गुरू रूपी वैद्य दयालुताके कारण इन्‍हें इस संसार-रूपी कुएँसे बाहर निकालते हैं । तदनन्‍तर जैनधर्मरूपी औषधिके सेवन से इनके सम्‍यग्‍दर्शन रूपी नेत्र खोलते हैं, सम्‍यग्‍ज्ञान रूपी दोनों कान ठीक करते हैं, सम्‍यक् चारित्ररूपी पैरोंको फैलाते हैं, दयारूपी जिह्वाको विधिपूर्वक प्रकट करते हैं, और पाँच प्रकार के स्‍वाध्‍याय रूपी वचन कहलाकर उन्‍हें स्‍वर्ग तथा मोक्ष के मार्ग में भेजते हैं । वे गुरूरूपी वैद्य अत्‍यन्‍त बुद्धिमान् और उत्‍तम प्रकृतिके होते हैं ॥185-190॥</p><br><p>	उनमेंसे बहुतसे लोग पापकर्म के उदय से दीर्घसंसारी होते हैं । जिस प्रकार सुगन्धि से भरे विकसित चम्‍पाके समीप रहते हुए भी भ्रमर उसकी सुगन्धि से दूर रहते हैं उसी प्रकार जो सम्‍यग्‍यदर्शन, सम्‍यग्‍ज्ञान तथा सम्‍यक्‍चारित्रके समीपवर्ती होकर भी उनके रसास्‍वादनसे दूर रहते हैं वे पार्श्‍वस्‍थ कहलाते हैं ॥191-192॥</p><br><p>	जो कषाय, विषय, आरम्‍भ तथा लौकिक ज्ञान के वशीभूत होकर जिह्णा, इन्द्रिय सम्‍बन्‍धी छह रसोंमें आसक्‍त रहते हैं वे दुष्‍ट अभिप्राय वाले कुशील कहलाते हैं ॥193॥</p><br><p>	जो निषिद्ध द्रव्‍य और भावोंमें लोभी रहते हैं वे संसक्‍त कहलाते हैं । जिनके ज्ञान, चारित्र आदि घटते रहते हैं वे अवसन्‍न कहलाते हैं और जो सदाचारसे दूर रहते हैं वे मृगचारी कहलाते हैं । ये सब लोग महामोहका त्‍याग नहीं होनेसे संसाररूपी अगाध कुएँमें बार – बार पड़ते हैं । गणिनीकी ये सब बातें सुनकर भवदेव मुनि को भी शान्‍त भाव की प्राप्ति हुई । यह जानकर गणिनीने, दुर्गतिके कारण जिसकी खराब स्थिति हो रही थी ऐसी नागश्रीको बुलवाकर उसे दिखाया । भवदेवने उसे देखकर संसार की स्थिति का स्‍मरण किया, अपने आपको धिक्‍कार दिया, अपनी निन्‍दाकर फिरसे संयम धारण किया और बड़े भाई भगदत्‍त मुनिराज के साथ आयु के अन्‍त में अनुक्रम से चारों आराधनाओं का आश्रय लिया । मरकर अपने भाईके ही साथ माहेन्‍द्रस्‍वर्गके बयभद्र नामक विमान में सात सागर की आयु वाला सामानिक देव हुआ ॥194-199॥</p><br><p>	वहाँसे चयकर बड़े भाई भगदत्‍तका जीव मैं हुआ हूँ और छोटे भाई भवदेवका जीव तू हुआ है । इस प्रकार मुनिराजका कहा सुनकर शिवकुमार विरक्‍त हुआ ॥200॥</p><br><p>	वह दीक्षा लेने के लिए तैयार हुआ परन्‍तु माता-पिताने उसे रोक दिया । जिसे आत्‍मज्ञान प्रकट हुआ है ऐसा वह कुमार यद्यपि नगर में गया तो भी उसने निश्‍चय कर लिया कि मैं अप्रासुक आहार नहीं ग्रहण करूँगा । यह बात सुनकर राजा ने  सभा में घोषणा कर दी कि जो कोई कुमार को भोजन करा देगा मैं उसे इच्‍छानुसार धन दूँगा । राजाकी यह घोषणा जानकर सात धर्मक्षेत्रोंका आश्रयभूत दृढवर्मा नामक श्रावक कुमार के पास आकर कहने लगा कि हे कुमार ! अपने और दूसरेके आत्‍माको नष्‍ट करने में पण्डित तथा पाप के कारण ये कुटुम्‍बी लोग तेरे शत्रु हैं इसलिए हे भद्र ! भाव-संयमका नाश नहीं कर प्रासुक भोजनके द्वारा मैं तेरी सेवा करूँगा । जो परिवारके लोगोंसे विमुक्‍त नहीं हुआ है अर्थात् उनके अनुराग में फँसा हुआ है उसकी संयममें प्रवृत्ति होना दुर्लभ है, इस प्रकार हितकारी वचन कहे । कुमार ने भी उसकी बात मानकर निर्विकार आचाम्‍ल रसका आहार किया ॥201-206॥</p><br><p>	वह यद्यपि सुन्‍दर स्त्रियों के समीप रहता था तो भी उसका चित्‍त कभी विकृत नहीं होता था वह उन्‍हें तृणके समान तुच्‍छ मानता था । इस तरह उसने बारह वर्ष तक तीक्ष्‍य तलवारकी धारापर चलते हुए के समान कठिन तप धारणकर आयु के अन्‍त समयमें संन्‍यास धारण किया जिसके प्रभाव से ब्रह्मस्‍वर्ग में यह अपने शरीर की कान्ति से दिशाओं को व्‍याप्‍त करता हुआ विद्युन्‍माली देव हुआ है । यह कथा कहने के बाद राजा श्रेणिकके पूछनेपर गौतम गणधर फिर कहने लगे कि इस विद्युन्‍माली देवकी जो स्त्रियाँ हैं वे सेठोंकी पुत्रियाँ होकर जम्‍बूकुमारकी चार स्त्रियाँ होंगी और उसीके साथ संयम धारण कर अन्तिम स्‍वर्ग में उत्‍पन्‍न होंगी तथा वहाँ से आकर मोक्ष प्राप्‍त करेंगी । सागरदत्‍तका जीव स्‍वर्ग जावेगा, फिर वहाँ से आकर जम्‍बूकुमार की दीक्षा लेने के समय मुक्‍त होगा । इस प्रकार गणधरोंमें प्रधान गौतम स्‍वामी के द्वारा कही हुई यह सब कथा सुनकर मगधदेशका स्‍वामी राजा श्रेणिक बहुत ही प्रसन्‍न हुआ । अन्‍त में उसने वर्धमान स्‍वामी और गौतम गणधर दोनोंको नमस्‍कार किया सो ठीक ही है क्‍योंकि ऐसे कौन सज्‍जन हैं जो कि कल्‍याण मार्गका उपदेश देने वाले को नहीं मानते हों – उसकी विनय नहीं करते हों ॥207–213॥</p><br><p>	अथानन्‍तर-दूसरे दिन राजा श्रेणिक फिर संसार के पारगामी भगवान् महावीर स्‍वामी के समीप पहुँचा और पूजा तथा प्रणाम कर वहीं बैठ गया । वहाँ उसने ताराओंमें चन्‍द्रमा के समान प्रकाशमान तेजके धारक, तथा प्रीतिकी पताका स्‍वरूप प्रीतिंकर मुनि को देखकर गणधर देवसे पूछा कि पूर्व जन्‍ममें इन्‍होंने ऐसा कौन-सा कार्य किया था जिससे कि ऐसा रूप प्राप्‍त किया है ? इसके उत्‍तरमें गणधर इस प्रकार कहने लगे कि इसी मगध देशमें एक सुप्रतिष्‍ठ नाम का नगर है । राजा जयसेन उसका लीलापूर्वक पालन करता था । उसी नगर में एक सागरदत्‍त नाम का सेठ रहता था । उसकी स्‍त्री का नाम प्रभाकरी था । उन दोनोंके दो पुत्र हुए – उनमें नागदत्‍त बड़ा था और छोटा कुबेरकी समता रखने वाला कुबेरदत्‍त था । नागदत्‍तको छोड़कर उसके घर के सब लोग श्रावक हो गये थे सो ठीक ही है क्‍योंकि पुण्‍यहीन मनुष्‍य समुद्रमें भी उत्‍तम रत्‍नको नहीं प्राप्‍त करता है ॥214-219॥</p><br><p>	इस तरह उन सबका समय सुख से व्‍यतीत हो रहा था । किसी समय धरणिभूषण नामक पर्वत के प्रियंकर नामक उद्यानमें सागरसेन नामक मुनिराज आकर विराजमान हुए । यह सुन राजा जयसेन आदिने जाकर उनकी पूजा-वन्‍दना की तथा धर्म का यथार्थ स्‍वरूप पूछा ॥220-221॥</p><br><p>	उत्‍तरमें मुनिराज इस प्रकार कहने लगे कि जिन्‍होंने सम्‍यग्‍दर्शन-रूपी नेत्र प्राप्‍त कर लिये हैं ऐसे पुरूष दान, पूजा, व्रत, उपवास आदिके द्वारा पुण्‍यबन्‍ध कर स्‍वर्गके सुख पाते हैं और संयम धारण कर मोक्ष के सुख पाते हैं । यदि मिथ्‍या-दृष्टि जीव दानादि पुण्‍य करते हैं तो स्‍वर्ग-सम्‍बन्‍धी सुख प्राप्‍त करते हैं । वहाँ कितने ही मिथ्‍यादृष्टि जीव अपने शान्‍त परिणामोंके प्रभाव से कालादि लब्धियाँ पाकर स्‍वयमेव अथवा दूसरेके निमित्‍तसे समीचीन धर्म को प्राप्‍त होने के योग्‍य हो जाते हैं । यह बात निकट कालमें मोक्ष प्राप्‍त करनेवाले मिथ्‍यादृष्टि जीवोंकी है परन्‍तु जो तीव्र मिथ्‍यादृष्टि निरन्‍तर भोगोंमें आसक्‍त रहकर हिंसा, झूठ, पर-धनहरण, पर-नारी-रमण, आरम्‍भ और परिग्रहके द्वारा पाप का संचय करते हैं वे संसार-रूपी दु:खदायी कुएँमें गिरते हैं ॥222-226॥</p><br><p>	इस प्रकार मुनिराज के वचन सुनकर बहुत लोगोंने धर्म धारण कर लिया । इसके पश्‍चात् सेठ सागरदत्‍तने अपनी, आयु की अवधि पूछी सो मुनिराजने उसकी आयु तीस दिनकी बतलाई । यह सुनकर सेठने नगर में प्रवेश किया और बड़े हर्ष से आष्‍टाह्निक पूजाकर अपना पद अपने बड़े पुत्र के लिए सौंप दिया । तदनन्‍तर समस्‍त भाई – बन्‍धुओंसे पूछकर उसने विधिपूर्वक बाईस दिनका संन्‍यास धारण किया और अन्‍त समयमें देव पद प्राप्‍त किया । किसी दूसरे दिन अनन्‍तानुबन्‍धी लोभसे प्रेरित हुए नागदत्‍तने कुबेरदत्‍तको बुलाकर दुर्भावनासे पूछा कि क्‍या पिताजी तुम्‍हें सारभूत-श्रेष्‍ठ धन दिखला गये हैं ? ॥227-231॥</p><br><p>	‘यह तीव्र लोभसे आसक्‍त हो रहा है’ ऐसा समझकर कुबेरदत्‍तने उत्‍तर दिया कि क्‍या पिताजीके पास अलगसे ऐसा कोई धन था जिसे हम दोनों नहीं जानते हों । वे विधिपूर्वक संन्‍यास धारण कर स्‍वर्ग गये हैं अत: उनपर दूषण लगाना बड़ा पाप है । भाई ! यह बात न तो तुझे कहने के योग्‍य है और न मुझे सुननेके योग्‍य है । इस तरह कुबेरदत्‍तने नागदत्‍तकी सब दुर्बुद्धि दूर कर दी । सब धनका बाँट किया, अनेक चैत्‍य और चैत्‍यालय बनवाये, अनेक तरहकी जिनपूजाएँ कीं, तीनों प्रकार के पात्रोंके लिए भक्तिपूर्वक चार प्रकार का दान दिया । इस प्रकार जिनकी परस्‍पर में प्रीति बढ़ रही है ऐसे दोनों भाई सुख से समय बिताने लगे । किसी एक दिन कुबेरदत्‍तने अपनी स्‍त्री, धन, मित्रों के साथ सागरसेन मुनिराज के लिए शक्तिपूर्वक आहार दिया । आहार देनेके बाद नमस्‍कार कर उसने मुनिराजसे पूछा कि क्‍या कभी हम दोनों पुत्र लाभ करेंगे अथवा नहीं ? ॥232-237॥</p><br><p>	यदि नहीं करेंगे तो फिर हम दोनों जिन-दीक्षा धारण कर लें । इसके उत्‍तरमें मुनिराजने कहा कि आप दोनों, महापुण्‍यशाली तथा चरमशरीरी पुत्र अवश्‍य ही प्राप्‍त करेंगे । इस प्रकार मुनिराज के वचन सुनकर उन दोनोंका ह्णदय आनन्‍दसे भर गया । वे प्रसन्‍नचित्‍त होकर बोले कि यदि ऐसा है तो वह बालक आप पूज्‍यपादके चरणोंमें क्षुल्‍लक होवे । उसके उत्‍पन्‍न होते ही हम दोनों उसे आपके लिए समर्पित कर देंगे । इस तरह सुख का उपभोग करते हुए उन दोनोंने कुछ मास सुख से बिताये । कुछ मास बीत जानेपर उन्‍होंने उत्‍तम पुत्र प्राप्‍त किया । ‘यह पुत्र अपने गुणों से समस्‍त संसार को सन्‍तुष्‍ट करेगा’ ऐसा विचार कर उन्‍होंने उसका बड़े हर्ष से प्रीतिंकर नाम रक्‍खा ॥238-241॥</p><br><p>	पुत्र-जन्‍म के बाद पाँच वर्ष बीत जानेपर उक्‍त मुनिराज धान्‍यपुर नगरसे फिर इस नगर में आये । कुबेरदत्‍त और धनमित्राने जाकर उनकी वन्‍दना की तथा कहा कि ‘हे मुनिराज ! यह आपका क्षुल्‍लक है, इसे ग्रहण कीजिए’ इस प्रकार कहकर वह बालक उन्‍हें सौंप दिया । मुनिराज भी उस बालक को लेकर फिरसे धान्‍यपुर नगर में चले गये ॥242-243॥</p><br><p>	वहाँ उन्‍होंने उसे लगातार दस वर्ष तक समस्‍त शास्‍त्रोंकी शिक्षा दी । वह बालक निकटभव्‍य था अत: संयम धारण करने के लिए उत्‍सुक हो गया परन्‍तु गुरूओंने उसे यह कह कर रोक दिया कि हे आर्य ! यह तेरा दीक्षा-ग्रहण करनेका समय नहीं है । प्रीतिंकरने भी गुरूओंकी बात स्‍वीकृत कर ली । तदनन्‍तर वह भक्ति-पूर्वक उन्‍हें नमस्‍कार कर अपने माता-पिता के पास चला गया । वह अपने द्वारा पढ़े हुए शास्‍त्रोंका मार्ग में शिष्‍ट पुरूषोंको उपदेश देता जाता था । इस प्रकार वह छात्रका वेष रखकर अपने समस्‍त बन्‍धुओं के पास पहुँचा । जब राजा को उसके आनेका पता चला तब उसने उसका बहुत सत्‍कार किया । अपने आपको कुल आदिके द्वारा असाधारण मानते हुए प्रीतिंकरने विचार किया कि जब तक मैं बहुत-सा श्रेष्‍ठ धन नहीं कमा लेता हूँ तब तक मैं पत्‍नीको ग्रहण नहीं करूँगा ॥244-248॥</p><br><p>	किसी दिन कितने ही नगरवासी लोग जलयात्रा-समुद्रयात्रा करने के लिए तैयार हुए । उनके साथ प्रीतिंकर भी जानेके लिए उद्यत हुआ । उसने इस कार्यके लिए अपने सब भाई-बन्‍धुओंसे पूछा । सम्‍मति मिल जानेपर उत्‍कृष्‍ट बुद्धिका धारक प्रीतिंकर नमस्‍कार करने के लिए अपने गुरूके पास गया । गुरूने अपने अभिप्रेत अर्थको सूचित करनेवाले अक्षरों से परिपूर्ण एक पत्र लिखकर उसे दिया । उसने वह पत्र बड़े आदरके साथ लेकर कानमें बाँध लिया तथा शकुन आदिकी अनुकूलता देख मित्रों के साथ जहाज पर बैठकर समुद्रमें प्रवेश किया । तदनन्‍तर कुछ दिनोंके बाद वह पुण्‍यात्‍मा वलयके आकारवाले पर्वत से घिर हुए भूमितिलक नाम के नगर में पहुँचा ॥249-252॥</p><br><p>	उस समय शंख, तुरही आदि बाजे बजाते हुए लोग सामने ही नगर के बाहर निकल रहे थे उन्‍हें देखकर श्रेष्‍ठ वैश्‍योंने भयभीत हो यह घोषणा की कि नगर में जाकर तथा इस बात का पता चलाकर वापिस आनेके लिए कौन समर्थ है ? यह घोषणा सुनकर प्रीतिंकर कुमार ने कहा कि मैं यह कार्य करने के लिए समर्थ हूँ । वैश्‍योंने उसी समय उसे दालचीनीकी छालसे बने हुए रस्‍सेसे नीचे उतार दिया ॥253-255॥</p><br><p>	आश्‍चर्य से चारों ओर देखते हुए कुमार ने नगर में प्रवेश किया तो सबसे पहले उसे जिन-मन्दिर-दिखाई दिया । उसने मन्दिरकी प्रदक्षिणा देकर स्‍तुति की । उसके बाद आगे गया तो क्‍या देखता है कि जगह-जगह शस्‍त्रोंके आघातसे बहुत लोग मरे पड़े हैं । उसी समय उसे सरोवरसे निकलकर घरकी ओर जाती हुई एक कन्‍या दिखी । यह कौन है ? इस बात का पता चलानेके लिए वह कन्‍याके पीछे चला गया । घर के आँगनमें पहुँचनेपर कन्‍याने प्रीतिंकरको देखा तो उसने कहा, हे भद्र ! यहाँ कहाँ से आये हो ? यह कह कर उसके बैठनेके लिए एक आसन दिया ॥256–258॥</p><br><p>	कुमार ने उस आसन पर बैठ कर कन्‍यासे पूछा कि कहो, यह नगर ऐसा क्‍यों हो गया है ? इसके उत्‍तरमें कन्‍याने कहा कि यह कहने के लिए समय नहीं है । हे भद्र ! तुम यहाँ से शीघ्र ही चले जाओ क्‍योंकि यहाँ तुम्‍हें बहुत भारी भय उपस्थित है । कन्‍याकी बात सुनकर निर्भय रहनेवाले कुमार ने कहा कि यहाँ जो मेरे लिए भय उत्‍पन्‍न करेगा उसके क्‍या हजार भुजाएँ हैं ? कुमारका ऐसा भयरहित गम्‍भीर उत्‍तर सुनकर जिसका भय कुछ दूर हो गया है ऐसी कन्‍या विस्‍तारसे उसका कारण कहने लगी । उसने कहा कि इस विजयार्ध पर्वत की उत्‍तर दिशामें जो अलका नाम की नगरी है उसके स्‍वामी तीन भाई थे । हरिबल उनमें बड़ा था, महासेन उससे छोटा था और भूतिलक सबसे छोटा था । हरिबलकी रानी धारिणी से भीमक नाम का पुत्र हुआ था और उसीकी दूसरी रानी श्रीमतीसे हिरण्‍यवर्मा नाम का दूसरा पुत्र हुआ था । महासेनकी सुन्‍दरी नामक स्‍त्रीसे उग्रसेन और वरसेन नाम के दो पुत्र हुए और मैं वसुन्‍धरा नाम की कन्‍या हुई ॥259-265॥</p><br><p>	किसी एक समय मेरे पिता पृथिवी पर विहार करने के लिए निकले थे उस समय इस मनोहरी विशाल नगरको देख कर उनकी इच्‍छा इसे स्‍वीकृत करने की हुई । पहले यहाँ कुछ व्‍यन्‍तर देवता रहते थे, उन्‍हें युद्धमें जीतकर हमारे पिता यहाँ भूतिलक नामक भाई के साथ सुख से रहने लगे । यहाँ रहनेवाले राजा लोग उनकी सेवा करते थे । इस प्रकार पुण्‍यका संचय करते हुए उन्‍होंने यहाँ कुछ काल व्‍यतीत किया ॥266-268॥</p><br><p>	उधर इन्द्रियोंको जीतनेवाले विद्वान् राजा हरिबलको वैराग्‍य उत्‍पन्‍न हुआ । उसने अपने छोटे पुत्र हिरण्‍यवर्माके लिए विद्या दी और बड़े पुत्र भीमकको अलकापुरीका राज्‍य दिया । संसार से भयभीत होने के कारण विरक्‍त होकर उसने समस्‍त कर्मों का क्षय करने के लिए विपुलमति नामक चारण मुनिराज के पास जाकर उसने दीक्षा ले ली और शुक्‍लध्‍यान रूपी अग्निके द्वारा आठों दुष्‍ट कर्मों को जलाकर आठ गुणों से सहित हो इष्‍ट आठवीं प्राप्‍त कर ली <span class=comment>(मोक्ष प्राप्‍त कर लिया)</span> ॥269–271॥</p><br><p>	इधर भीमक राज्‍य करने लगा उसने किसी छलसे हिरण्‍यवर्माकी विद्याएँ हर लीं । यही नहीं, वह उसे मारनेके लिए भी तैयार हो गया ॥272॥</p><br><p>	हिरण्‍यवर्मा यह जानकर सम्‍मेदशिखर पर्वतपर भाग गया । कोधवश भीमकने वहाँ भी उसका पीछा किया परन्‍तु तीर्थंकर भगवान् के सन्निधान और स्‍वयं तीर्थ होने के कारण वह वहाँ जा नहीं सका इसलिए नगर में लौट आया । तदनन्‍तर हिरण्‍यवर्मा अपने काका महासेनके पास चला गया ॥273-274॥</p><br><p>	जब भीमकने यह समाचार सुना तो उसने महाराज महासेनके लिए इस आशयका एक पत्र भेजा कि आप पूज्‍यपाद हैं – हमारे पूजनीय हैं इसलिए हमारे शत्रु हिरण्‍यवर्माको वहाँसे निकाल दीजिए । महाराज महासेनने भी इसका उत्‍तर भेज दिया कि मैं उसे नहीं निकाल सकता । यह जानकर भीमक युद्धकी इच्छा से यहाँ आया । ‘यह दुरात्‍मा बहुत ही क्रूर है’ यह समझ कर हमारे पिताने युद्धमें भीमकको जीत लिया तथा उसके दोनों पैर सांकलसे बाँध लिये । तदनन्‍तर अनुक्रम से शान्‍त होने पर हमारे पिताने विचार किया कि मुझे ऐसा करना उचित नहीं है ऐसा विचार कर उन्‍होंने उसे छोड़ दिया और हितसे भरे शब्‍दोंसे उसे शान्‍त कर हिरण्‍यवर्माके साथ उसकी सन्धि करा दी तथा पहलेके समान ही राज्‍य देकर उसे भेज दिया । भीमक उस समय तो चला गया परन्‍तु इस अपमानके कारण उसने हिरण्‍यवर्माके साथ वैर नहीं छोड़ा । फलस्‍वरूप उस पापी भीमकने राक्षसी विद्या सिद्ध कर हिरण्‍यवर्माको, मेरे पिताको तथा मेरे भाइयोंको मार डाला है, इस नगरको उजाड़ दिया है और अब मुझे लेने के उद्देश्‍यसे आने वाला है ॥275-280॥</p><br><p>	यह सब कथा सुनकर आश्‍चर्यको धारण करते हुए कुमार प्रीतिंकरने शय्यातलपर पड़ी हुई एक तलवारको देखकर कहा कि इस तलवारके बहुत ही अच्‍छे लक्षण हैं । यह तलवार जिसके हाथमें होगी उसे इन्‍द्र भी जीतनेके लिए समर्थ नहीं हो सकता है । क्‍या तुम्‍हारे पिताने इस तलवारके द्वारा किसी के साथ युद्ध किया है ? इस प्रकार उस कन्‍यासे पूछा । कन्‍याने उत्‍तर दिया कि इस तलवारसे पिताने स्‍वप्‍न में भी युद्ध नहीं किया है । तदनन्‍तर प्रीतिंकर कुमार ने वह तलवार अपने हाथमें ले ली ॥281-283॥</p><br><p>	जो निर्भय है, जिसने अपना शरीर छिपा रक्‍खा है और जो देदीप्‍यमान दिव्‍य तलवारको धारण कर रहा है ऐसा प्रीतिंकर भीमकको मारनेके लिए गोपुरके भीतर छिप गया । उसी समय भीमक भी आ गया, उसने सब ओर देखकर तथा यह कहकर अपनी विद्याको भेजा कि गोपुरके भीतर छिपे हुए उस दुष्‍ट पुरूषको देखकर मार डालो ॥284-285॥</p><br><p>	विद्या प्रीतिंकरके पास जाते ही डर गई, वह कहने लगी कि यह सम्‍यग्‍दृष्टि है, सात भयों से सदा दूर रहता है, चरमशरीरी है और महाशूरवीर है; मैं इसे मारनेके लिए समर्थ नहीं हूं । इस प्रकार भयभीत होकर वह उसके पास ही इधर-उधर फिरने लगी । यह देख, भीमक समझ गया कि यह विद्या शक्तिहीन है तब उसने ‘तू सारहीन है अत: चली जा’ यह कह कर उसे छोड़ दिया और वह भी अदृश्‍यता को प्राप्‍त हो गई । विद्याके चले जानेपर प्रीतिंकरको मारनेकी इच्छा से भीमक स्‍वयं तलवार उठाकर उस पर झपटा । इधर प्रीतिंकरने भी उसे बहुत भयंकर डाँट दिखाकर तथा उसके वारको वचाकर ऐसा प्रहार किया कि उसके प्राण छूट गये ॥286-289॥</p><br><p>	तदनन्‍तर दुष्‍ट शत्रु को मारकर आते हुए कुमार को देखकर कन्‍या सामने आई और कहने लगी कि हे भद्र ! आपने बहुत बड़ा साहस किया है ॥290॥</p><br><p>	इतना कहकर उसने राजभवनके आँगनमें सुवर्ण-सिंहासनपर उसे बैठाया और जलसे भरे हुए सुवर्णमय कलशोंसे उसका राज्‍याभिषेक किया ॥291॥</p><br><p>	मणियोंकी कान्ति से देदीप्‍यमान मुकुट उसके सुन्‍दर मस्‍तक पर बाँधा; यथास्‍थान समस्‍त अच्‍छे-अच्‍छे आभूषण पहिनाये और विलासिनी स्त्रियों के हाथोंसे ढोरे हुए चमरोंसे उसे सुशोभित किया । यह सब देख प्रीतिंकर कुमार ने कहा कि यह क्‍या है ? इसके उत्‍तरमें कन्‍याने कहा कि ‘मैं इस नगरकी स्‍वामिनी हूँ, अपना राज्‍यपट्ट बाँध कर अपने लिए देती हूँ और यह रत्‍नमाला आपके गलेमें डालकर प्रेमपूर्वक आपकी सहधमिणी हो रही हूँ । यह सुनकर कुमार ने उत्‍तर दिया कि मैं माता-पिताकी आज्ञाके बिना तुम्‍हें स्‍वीकृत नहीं कर सकता क्‍योंकि मैंने पहलेसे ऐसा ही संकल्‍प कर रक्‍खा है । यदि तुम्‍हारा ऐसा आग्रह ही है तो माता-पितासे मिलनेके समय तेरा अभीष्‍ट सिद्ध हो जावेगा । कन्‍याने प्रीतिंकरकी यह बात मान ली और बहुत-सा धन बाँधकर उस लम्‍बी रस्‍सीके द्वारा जहाजपर उतारनेके लिए कुमार के साथ किनारे पर आ गई । कुमार ने भी बड़े हर्ष से वह रस्‍सी हिलाई । रस्‍सीका हिलना देखकर नागदत्‍त बाहर आया और उस कन्‍याको तथा उसके धनको जहाजमें खींचकर बहुत संतुष्‍ट हुआ । जब जहाज चलनेका समय आया तब कुमार उस कन्‍याके भूले हुए सारपूर्ण आभरणोंको लानेके लिए फिरसे नगर में गया ॥292-300॥</p><br><p>इधर उसके चले जानेपर नागदत्‍तने वह रस्‍सी खींच ली और ‘इस कन्‍याके साथ मुझे बहुत-सा अच्‍छा धन मिल गया है, वह मेरे मरने तक भोगनेके काम आवेगा, मैं तो कृतार्थ हो चुका, प्रीतिंकरकुमार जैसा-तैसा रहे’ ऐसा विचार कर और छिद्र पाकर नागदत्‍त अन्‍य वैश्‍योंके साथ चला गया ॥301-302॥</p><br><p>कन्‍याने नागदत्‍तका अभिप्राय जानकर मौन धारण कर लिया और ऐसी प्रतिज्ञा कर ली कि मैं इस जहाजपर प्रीतिंकरके सिवाय अन्‍य किसीसे बातचीत नहीं करूँगी ॥303॥</p><br><p>नागदत्‍तने भी लोगों पर ऐसा प्रकट कर दिया कि यह कन्‍या गूँगी है और उसे अपनी अंगुलीके इशारेसे बड़े प्रेमके साथ द्रव्‍यकी रक्षा करने में नियुक्‍त किया ॥304॥</p><br><p>अनुक्रम से नागदत्‍त अपने नगर में पहुँच गया । पहुँचनेपर सेठने उससे पूछा कि उस समय प्रीतिंकर भी तो तुम्‍हारे साथ भूतिलक नगरको गया था वह क्‍यों नहीं आया ? इसके उत्‍तरमें नागदत्‍त ने कहा कि मैं कुछ नहीं जानता हूँ । आभूषण लेकर प्रीतिंकर कुमार समुद्र के तट पर आया परन्‍तु पापी नागदत्‍त उसे धोखा देकर पहले ही चला गया था । जहाजको न देखकर वह उद्विग्‍न होता हुआ नगर की ओर लौट गया ॥305-307॥</p><br><p>चिन्‍तासे भरा प्रीतिंकर वहीं एक जिनालय देखकर उसमें चला गया । पुष्‍पादिकसे उसने वहाँ विधिपूर्वक भगवान् की पूजा-वन्‍दना की । तदनन्‍तर निम्‍न प्रकार स्‍तुति करने लगा ॥308॥</p><br><p>‘’हे जिनेन्‍द्र ! जिस प्रकार रात्रिमें खुले नेत्रवाले मनुष्‍यका सब अन्‍धकार दीपकके द्वारा नष्‍ट हो जाता है उसी प्रकार आपके दर्शन मात्रसे मेरे सब पाप नष्‍ट हो गये हैं ॥309॥</p><br><p>हे जिनेन्‍द्र ! आप, शुद्ध जीव, कर्मोंसे ग्रसित संसारी जीव और जीवोंसे भिन्‍न अचेतन द्रव्‍य, इन सबको जानते हैं तथा कर्मोंसे रहित हैं अत: आपकी उपमा किसके साथ दी जा सकती है ? ॥310॥</p><br><p>हे भगवन् ! यद्यपि आप इन्द्रिय-ज्ञान से रहित हैं तो भी इन्द्रिय-ज्ञान से सहित सांख्‍य आदि लोक प्रसिद्ध दर्शनकारोंको आपने अकेले ही जीत लिया है यह आश्‍चर्य की बात है ॥311॥</p><br><p>हे देव ! आदि और अन्‍तसे रहित यह तीनों लोक अज्ञान रूपी अन्‍धकारसे व्‍याप्‍त होकर सो रहा है उसमें केवल आप ही जग रहे हैं और समस्‍त संसार को देख रहे हैं ॥312॥</p><br><p>हे जिनेन्‍द्र ! जिस प्रकार चक्षु‍सहित मनुष्‍य को पदार्थका ज्ञान होनेमें प्रकाश कारण है उसी प्रकार शिष्‍यजनोंको वस्‍तुतत्‍तवका ज्ञान होनेमें आपका निर्मल तथा सुखदायी आगम ही कारण है ॥313॥</p><br><p>इस प्रकार शुद्ध ज्ञान को धारण करनेवाले प्रीतिंकर कुमार ने अपने द्वारा बनाया हुआ स्‍तोत्र पढ़ा तथा कर्म के द्वारा निर्मित संसार की दशाका अच्‍छी तरह विचार किया ॥314॥</p><br><p>तदनन्‍तर कुछ व्‍याकुल होता हुआ वह अभिषेकशाला <span class=comment>(स्‍नानगृह)</span> में सो गया । उसी समय नन्‍द और महानन्‍द नाम के दो यक्ष देव, जिन-मन्दिरकी वन्‍दना करने के लिए आये ॥315॥</p><br><p>उन्‍होंने जिन-मन्दिरके दर्शनकर प्रीतिंकरके कानमें बँधा हुआ पत्र देखा और देखते ही उसे ले लिया । पत्रमें लिखा था कि ‘यह प्रीतिंकरकुमार तुम्‍हारा सधर्मा भाई है, इसलिए सदा प्रसन्‍न रहनेवाले इस कुमार को तुम बहुत भारी द्रव्‍यके साथ सुप्रतिष्‍ठ नगर में पहुँचा दो । तुम दोनोंके लिए मेरा यही कार्य है’ इस प्रकार उन दोनों देवों ने उस पत्रसे अपने गुरूका संदेश तथा अपने पूर्वभवका सब समाचार जान लिया ॥316-318॥</p><br><p>पहले बनारस नगर में धनदेव नाम का एक वैश्‍य रहता था । हम दोनों उसकी जिनदत्‍ता नाम की स्‍त्रीसे शान्‍तव और रमण नाम के दो पुत्र हुए थे ॥319॥</p><br><p>वहाँ हमने ग्रन्‍थ और अर्थसे सब शास्‍त्रोंका ज्ञान प्राप्‍त किया परन्‍तु चोर शास्‍त्रका अधिक अभ्‍यास होनेसे हम दोनों दूसरे का धन-हरण करने में तत्‍पर हो गये ॥320॥</p><br><p>हमारे पिता भी हम लोगों को इस चोरीके कार्यसे रोकनेमें समर्थ नहीं हो सके इसलिए उन्‍होंने अत्‍यन्‍त कठिन समस्‍त परिग्रहका त्‍याग कर दिया अर्थात् मुनिदीक्षा धारण कर ली ॥321॥</p><br><p>इधर धान्‍यपुर नगर के समीप शिखिभूधर नामक पर्वत पर मुनिराज के माहात्‍म्‍यसे वहाँपर रहने वाले सिंह, व्‍याघ्र आदि दुष्‍ट जीव भी किसीको बाधा नहीं पहुँचाते हैं इस प्रकार लोगोंका कहना सुनकर हम दोनोंने उस पर्वतको सागरसेन नाम के अतिशय तपस्‍वी मुनिराज रहते थे हम लोगोंने भी जाकर उनके दर्शन किये, उनके समीप जैनधर्म का उपदेश सुना और मधु, मांस आदिका त्‍याग कर दिया ॥322-324॥</p><br><p>तदनन्‍तर वे मुनिराज सुप्रतिष्‍ठ नगर में चले जानेपर सिंह के उपद्रवसे मरकर हम दोनों इस देव-पर्यायको प्राप्‍त हुए हैं ॥325॥</p><br><p>‘यह सब गुरू महाराजसे लिये हुए व्रतके प्रभाव से ही हुआ है’ ऐसा जानकर हम दोनों उनके समीप गये, उनकी पूजा की और तदनन्‍तर दोनोंने पूछा कि हमारे लिए क्‍या आज्ञा है ? इसके उत्‍तरमें मुनिराजने कहा था कि कुछ दिनोंके बाद मेरा कार्य होगा और आप दोनों उसे अच्‍छी तरह जानकर आदर से करना । सो मुनिराजका वह संदेश यही है यह कहकर वह पत्र खोलकर दिखाया ॥326-328॥</p><br><p>इसके पश्‍चात् उन देवों ने बहुतसे धनके साथ उस प्रीतिंकरको विमान में बैठाया और सुप्रतिष्ठित नगर के समीपवर्ती धरणिभूषण नाम के पर्वतपर उसे शीघ्र ही पहुँचा दिया सो ठीक ही है क्‍योंकि पुण्‍यका उदय क्‍या नहीं करता है ? प्रीतिंकर का आना सुनकर राजा, उसके भाई – बन्‍धु और नगर के लोग बड़े हर्ष से अपनी-अपनी विभूतिके साथ उसके समीप आये । उन देवों ने वह प्रीतिंकर कुमार उन सबके लिए सौंपा और उसके बाद वे अपने निवास-स्‍थानपर चले गये ॥329-331॥</p><br><p>प्रीतिंकरने नगर में प्रवेश कर समीचीन रत्‍नों की भेंट देकर राजाकी पूजा की और राजा ने  भी योग्‍य स्‍थान तथा मान आदि देकर उसे संतुष्‍ट किया ॥332॥</p><br><p>अथानन्‍तर किसी दूसरे दिन प्रीतिंकर कुमारकी बड़ी माँ प्रियमित्रा अपने पुत्र के विवाहोत्‍सवमें अपनी पुत्रवधूको अलंकृत करने के लिए रत्‍नमय आभूषणोंका समूह लेकर तथा ‘रथपर सवार होकर सबको दिखलानेके लिए जा रही थी । उसे देखनेके लिए वह गूँगी कन्‍या स्‍वयं मार्ग में आई और अपने आभूषणों का समूह देखकर उसने अँगुलीके इशारेसे सबको बतला दिया कि यह आभूषणोंका समूह मेरा है । तदनन्‍तर वह कन्‍या रथमें बैठी हुई प्रियमित्राको रोककर खड़ी हो गई । इसके उत्‍तरमें रथपर बैठी हुई प्रियमित्राने सबको समझा दिया कि यह कन्‍या पगली है ॥333-336॥</p><br><p>तब मन्‍त्र-तन्‍त्रादिके जाननेवाले लोगोंने विधिपूर्वक मन्‍त्र-तन्‍त्रादिका प्रयोग किया और परीक्षा कर स्‍पष्‍ट बतला दिया कि न यह पागल है और न इसे भूत लगा है ॥337॥</p><br><p>यह सुनकर प्रीतिंकर कुमार ने उस कन्‍याके पास गुप्‍त रूप से इस आशयका एक पत्र भेजा कि हे कुमारि ! तू बिलकुल भय मत कर, राजा के पास आ, मैं भी वहां उपस्थित रहूंगा । पत्र देखकर तथा विश्‍वास कर वह कन्‍या बड़े हर्ष से राजा के समीप गई । राजा ने  भी उसके आभूषणोंका वृत्‍तान्‍त जानने के लिए धर्माधिकारियोंको बुलाकर नियुक्‍त किया ॥338-340॥</p><br><p>राजा ने  वसुन्‍धरा कन्‍याको समीप ही आड़में बिठलाकर कुमार प्रीतिंकरसे पूछा कि क्‍या आप इसका कुछ हाल जानते हैं ? ॥341॥</p><br><p>इसके उत्‍तरमें कुमार ने अपना जाना हुआ हाल कह दिया और फिर राजा से समझाकर कह दिया कि बाकीका हाल मैं नहीं जानता यह देवी ही जानती है ॥342॥</p><br><p>राजा ने  कपड़ेकी आड़में बैठी हुई उस देवीकी गन्‍ध आदिसे पूजा कर पूछा कि हे देवि ! तूने जो देखा हो वह ज्‍योंका त्‍यों कह॥343॥</p><br><p>इसके उत्‍तरमें उस देवीने राजा को नागदत्‍तकी सब दुष्‍ट चेष्‍टाएँ बतला दीं । उन्‍हें सुनकर तथा उनपर अच्‍छी तरह विचार कर राजा नागदत्‍तसे बहुत ही कुपित हुआ । उसने कहा कि इस पापीने पुत्रवध किया है और स्‍वामिद्रोह भी किया है । यह कहकर उसने उसका सब धन लुटवा लिया और उसका निग्रह करनेका भी उद्यम किया परन्‍तु कुमार प्रीतिंकरने यह कहकर मना कर दिया कि आपके लिए यह कार्य करना योग्‍य नहीं है । उस समय कुमारकी सुजनतासे राजा बहुत ही संतुष्‍ट हुआ और उसने अपनी पृथिवीसुन्‍दरी नाम की कन्‍या, वह वसुन्‍धरा नाम की कन्‍या तथा वैश्‍योंकी अन्‍य बत्‍तीस कन्‍याएँ विधिपूर्वक उसके लिए ब्‍याह दीं ॥344-347॥ </p><br><p>इसके सिवाय पहलेका धन, स्‍थान तथा अपना आधा राज्‍य भी दे दिया सो ठीक ही है क्‍योंकि जिन्‍होंने पूर्वभवमें पुण्‍य किया है ऐसे मनुष्‍यों को सम्‍पदाएँ स्‍वयं प्राप्‍त हो जाती हैं ॥348॥</p><br><p>इस प्रकार जो अतिशय प्रसन्‍न है तथा जिसकी इच्‍छाएँ निरन्‍तर बढ़ रही हैं ऐसे प्रीतिंकर कुमार ने वहाँ अपनी इच्‍छानुसार चिरकाल तक मनचाहे काम भोगों का उपभोग किया ॥349॥</p><br><p>तदनन्‍तर किसी एक दिन मुनिराज सागरसेन, आयु के अन्‍त में संन्‍यास धारण कर स्‍वर्ग चले गये । उसी समय वहाँ बुद्धि-रूपी आभूषणोंसे सहित ऋजुमति और विपुलमति नाम के दो चारण ऋद्धिधारी मुनिराज मनोहर नामक उद्यानमें आये । प्रीतिंकर सेठने जाकर उनकी स्‍तुति की और धर्म का स्‍वरूप पूछा । उन दोनों मुनियोंमें जो ऋजुमति नाम के मुनिराज थे वे कहने लगे कि गृहस्‍थ और मुनिके भेदसे धर्म दो प्रकार का जानना चाहिए । गृहस्‍थोंका धर्म दर्शन-प्रतिमा, व्रत प्रतिमा आदिके भेदसे ग्‍यारह प्रकार का है और कर्मों का क्षय करनेवाला मुनियोंका धर्म क्षमा आदिके भेदसे दश प्रकार का है । धर्म का स्‍वरूप सुननेके बाद प्रीतिंकरने मुनिराजसे अपने पूर्वभवोंका सम्‍बन्‍ध पूछा । इसके उत्‍तरमें मुनिराज इस प्रकार कहने लगे कि सुनो, मैं कहता हूं-किसी समय इसी नगर के बाहर सागरसेन मुनिराजने आतापन योग धारण किया था इसलिए उनकी वन्‍दनाके लिए राजा आदि बहुतसे लोग गये थे, वे नाना प्रकारकी पूजा की सामग्रीसे उनकी पूजा कर शंख तुरही आदि बाजोंके साथ नगर में आये थे । उन बाजोंका शब्‍द सुनकर एक श्रृगालने विचार किया कि ‘आज कोई नगर में मर गया है इसलिए लोग उसे बाहर छोड़कर आये हैं, मैं जाकर उसे खाऊँगा’ ऐसा विचार कर वह श्रृगाल मुनिराज के समीप आया । उसे देखकर मुनिराज समझ गये कि यह भव्‍य है और व्रत लेकर शीघ्र ही मोक्ष प्राप्‍त करेगा । ऐसा विचार कर मुनिराज उस निकटभव्‍यसे इस प्रकार कहने लगे कि पूर्व जन्‍ममें जो तूने पाप किये थे उनके फलसे अब श्रृगाल हुआ है और अब फिर दुर्बुद्धि होकर मुनियोंका समागम मिलने पर भी उसी दुष्‍कर्मका विचार कर रहा है । हे भव्‍य ! तू दु:खदायी पापको देनेवाले इस कुकर्मसे विरत हो व्रत ग्रहण कर और शुभ परिणाम धारण कर ॥350-360॥</p><br><p>मुनिराज के यह वचन सुनकर श्रृगालको इस बात का बहुत हर्ष हुआ कि यह मुनिराज मेरे मन में स्थित बातको जानते हैं । श्रृगालकी चेष्‍टाको जाननेवाले मुनिराजने उस श्रृगालसे फिर कहा कि तू मांस का लोभी होनेसे अन्‍य व्रत ग्रहण करने में समर्थ नहीं है अत: रात्रिभोजन त्‍याग नाम का श्रेष्‍ठ व्रत धारण कर ले । मुनिराज के वचन क्‍या थे मानो परलोक के लिए सम्‍बल <span class=comment>(पाथेय)</span> ही थे । मुनिराज के धर्मपूर्ण वचन सुनकर वह श्रृगाल बहुत ही प्रसन्‍न हुआ उसने भक्तिपूर्वक उनकी प्रदक्षिणा दी, उन्‍हें नमस्‍कार किया और रात्रिभोजन त्‍यागका व्रत लेकर मद्य-मांस आदिका भी त्‍याग कर दिया ॥361-364॥</p><br><p>उस समय से वह श्रृगाल चावल आदिका विशुद्ध आहार लेने लगा । इस तरह कठिन तपश्‍चरण करते हुए उसने कितना ही काल व्‍यतीत किया ॥365॥</p><br><p>किसी एक दिन उस श्रृगालने सूखा आ‍हार किया जिससे प्‍याससे पीडित होकर वह सूर्यास्‍तके समय पानी पीनेकी इच्छा से सीढियोंके मार्ग-द्वारा किसी कुएँ के भीतर गया । कुएँके भीतर प्रकाश न देखकर उसने समझा कि सूर्य अस्‍त हो गया है इ‍सलिए पानी बिना पिये ही बाहर निकल आया । बाहर आनेपर प्रकाश दिखा इसलिए पानी पीनेके लिए फिरसे कुएँके भीतर गया । इस तरह वह श्रृगाल दो तीन बार कुएँके भीतर गया और बाहर आया । इतनेमें सचमुच ही सूर्य अस्‍त हो गया । निदान, उस श्रृगालने अपने व्रतमें दृढ़ रहकर तृषा-परिषह सहन किया और विशुद्ध परिणामोंसे मरकर कुबेरदत्‍त सेठकी धनमित्रा स्‍त्रीसे प्रीतिंकर नाम का पुत्र हुआ । व्रतके प्रभाव से ही उसने ऐसा ऐश्‍वर्य प्राप्‍त किया है । इस प्रकार मुनिराज के वचन सुनकर प्रीतिंकर संसार से भयभीत हो उठा, उसने व्रतके माहात्‍म्‍यकी बहुत भारी प्रशंसा की तथा मुनिराजको नमस्‍कार कर वह अपने घर लौट आया ॥366-371॥</p><br><p>आचार्य कहते हैं कि जिस प्रकार दुभिक्ष पड़ने पर दरिद्र मनुष्‍य बहुत ही दु:खी होता है उसी प्रकार इस संसार में व्रतरहित मनुष्‍य दीर्घकाल तक दु:ख भोगता हुआ निरन्‍तर अपार खेदको प्राप्‍त होता रहता है ॥372॥</p><br><p>व्रतके कारण इस जीव का सब विश्‍वास करते हैं और व्रतरहित मनुष्‍यसे सब लोग सदा शंकित रहते हैं । व्रती फल सहित वृक्ष के समान हैं और अव्रती फलरहित वन्‍ध्‍य वृक्ष के समान है ॥373॥</p><br><p>व्रती मनुष्‍य पर-जन्‍ममें इष्‍ट फल को प्राप्‍त होता है इसलिए कहना पड़ता है कि इस जीव का व्रत से बढ़कर कोई भाई नहीं है और अव्रतसे बढ़कर कोई शत्रु नहीं है ॥374॥</p><br><p>व्रती मनुष्‍य के वचन सभी स्‍वीकृत करते हैं परन्‍तु व्रतहीन मनुष्‍यकी बात कोई नहीं मानता । बड़े-बड़े देवता भी व्रती मनुष्‍यका तिरस्‍कार नहीं कर पाते हैं ॥375॥</p><br><p>व्रती मनुष्‍य अवस्‍थाका नया हो तो भी वृद्ध जन उसे नमस्‍कार करते हैं और वृद्धजन व्रतरहित हो तो उसे लोग तृणके समान तुच्‍छ समझते हैं ॥376॥</p><br><p>प्रवृत्तिसे पाप का ग्रहण होता है और निवृत्तिसे उसका क्षय होता है । यथार्थमें निवृत्तिको ही व्रत कहते हैं इसलिए उत्‍तम मनुष्‍य व्रतको अवश्‍य ही ग्रहण करते हैं ॥377॥</p><br><p>व्रतसे सम्‍पत्तिकी प्राप्ति होती है और अव्रतसे कभी संपत्ति नहीं मिलती इसलिए सम्‍पत्तिकी इच्‍छा रखनेवाले पुरूषको निष्‍काम होकर उत्‍तम व्रती होना चाहिये ॥378॥</p><br><p>इस जीव के लिए छोटा-सा व्रत भी स्‍वर्ग और मोक्षका कारण होता है इस विषय में जो दृष्‍टान्‍त चाहते हैं उन्‍हें प्रीतिंकर का दृष्‍टान्‍त अच्‍छी तरह दिया जा सकता है ॥379॥</p><br><p>जिन्‍होंने पूर्वभवमें अच्‍छी तरह व्रतका पालन किया है वे इस भवमें इच्‍छानुसार फल भोगते हैं सो ठीक ही है क्‍योंकि बिना कारण के क्‍या कभी कोई कार्य होता हैं ? ॥380॥</p><br><p>जो कारणसे कार्यकी उत्‍पत्ति मानता है उसे सुख-दु:ख रूपी कार्यका कारण धर्म और पाप ही मानना चाहिये अर्थात् धर्म से सुख और पापसे दु:ख होता है ऐसा मानना चाहिये । जो इससे विपरीत मानते हैं उन्‍हें विपरीत फलकी ही प्राप्ति होती देखी जाती है ॥381॥</p><br><p>यदि वह मूर्ख, व्‍यसनी, निर्दय, अथवा नास्तिक नहीं है तो धर्म और पापको छोड़कर सुख और दु:खका कारण कुछ दूसरा ही है ऐसा कौन कहेगा ? ॥382॥</p><br><p>जो केवल इसी जन्‍म के हित अहितको देखता है वह भी बुद्धिमान् कहलाता है फिर जो आगामी जन्‍म के भी हित-अहित का विचार रखते हैं वे अत्‍यन्‍त बुद्धिमान् क्‍यों नहीं कहलावें ? अर्थात् अवश्‍य ही कहलावें ॥383॥</p><br><p>ऐसा मानकर शुद्ध बुद्धि के धारक पुरूषको चाहिये कि वह जिनेन्‍द्रदेव के द्वारा कहा हुआ व्रत लेकर उद्यम प्रकट करता हुआ स्‍वर्ग और मोक्ष के सुख प्राप्‍त करने के लिए प्रयत्‍न करे ॥384॥</p><br><p>तदनन्‍तर विरक्‍त बुद्धि को धारण करनेवाले प्रीतिंकरने अपनी स्‍त्री वसुन्‍धराके पुत्र प्रियंकरके लिए अभिषेकपूर्वक अपनी सब सम्‍पदाएँ समर्पित कर दीं और अने‍क सेवक तथा भाई-बन्‍धुओं के साथ राजगृह नगर में भगवान् महावीर स्‍वामी के पास आकर संयम धारण किया है ॥385-386॥</p><br><p>निश्‍चय और व्‍यवहार रूप मोक्षका साधन, सम्‍यग्‍दर्शन-ज्ञान-चारित्र रूप मोक्षमार्गकी भावना ही है । सो इसके बलसे ये प्रीतिंकर मुनिराज घातिया कर्मों को नष्‍ट कर अनन्‍तचतुष्‍टय प्राप्‍त करेंगे और फिर अघातिया कर्मों को नष्‍ट कर परमात्‍मपद प्राप्‍त करेंगे ॥387-388॥</p><br><p>इस प्रकार श्रीमान् गणधरदेवकी कही कथासे राजा श्रेणिक बहुत ही प्रसन्‍न हुआ तथा उन्‍हें नमस्‍कार कर अपने आपको कृतार्थ मानता हुआ नगर में चला गया ॥389॥</p><br><p>अथानन्‍तर किसी दूसरे दिन क्षायिक सम्‍यग्‍दर्शन को धारण करनेवाले राजा श्रेणिकने हाथ जोड़कर गणधरदेव को नमस्‍कार किया तथा उनसे बाकी बची हुई अपसर्पिणी काल की स्थिति और आनेवाले उत्‍सर्पिणी काल की समस्‍त स्थिति पूछी ॥390-391॥</p><br><p>तब गणधर भगवान् अपने दाँतोंकी किरणोंके प्रसारसे सभाको संतुष्‍ट करते हुए गम्‍भीर-वाणी द्वारा इस प्रकार अनुक्रम से स्‍पष्‍ट कहने लगे ॥392॥</p><br><p>उन्‍होंने कहा कि जब चतुर्थ काल के अन्‍तके तीन वर्ष साढ़े आठ माह बाकी रह जावेंगे तब भगवान् महावीर स्‍वामी सिद्ध होंगे ॥393॥</p><br><p>दु:षमा नामक पन्‍चम काल की स्थिति इक्‍कीस हजार सागर वर्षकी है । उस कालमें मनुष्‍य उत्‍कृष्‍ट रूप से सौ वर्षकी आयु के धारक होंगे ॥394॥</p><br><p>उनका शरीर अधिकसे अधिक सात हाथ ऊँचा होगा, उनकी कान्ति रूक्ष हो जायगी, रूप भद्दा होगा, वे तीनों समय भोजन में लीन रहेंगे और उनके मन काम-सेवन में आसक्‍त रहेंगे ॥395॥</p><br><p>कालदोषके अनुसार उनमें प्राय: और भी अनेक दोष उत्‍पन्‍न्‍ा होंगे क्‍योंकि पाप करनेवाले हजारों मनुष्‍य ही उस समय उत्‍पन्‍न होंगे॥396॥</p><br><p>शास्‍त्रोक्‍त लक्षणवाले राजाओं का अभाव होनेसे लोग वर्णसंकर हो जावेंगे । उस दु:षमा काल के एक हजार वर्ष बीत जानेपर धर्म की हानि होनेसे पाटलिपुत्र नामक नगर में राजा शिशुपालकी रानी  पृथिवीसुन्‍दरीके चतुर्मुख नाम का एक ऐसा पापी पुत्र होगा जो कि दुर्जनोंमें प्रथम संख्‍याका होगा, पृथिवी को कम्‍पायमान करेगा और कल्कि राजा के नाम से प्रसिद्ध होगा । यह कल्कि मघा नाम के संवत्‍सरमें होगा ॥397-399॥</p><br><p>आक्रमण करनेवाले उस  कल्किकी उत्‍कृष्‍ट आयु सत्‍तर वर्षकी होगी और उसका राज्‍यकाल चालीस वर्ष तक रहेगा ॥400॥</p><br><p>पाषण्‍डी साधुओं के जो छियानवे वर्ग हैं उन सबको वह आज्ञाकारी बनाकर अपना सेवक बना लेगा और इस तरह समस्‍त पृथिवी का उपभोग करेगा ॥401॥</p><br><p>तदनन्‍तर मिथ्‍यात्‍वके उदय से जिसका चित्‍त भर रहा है ऐसा पापी कल्कि अपने मन्त्रियों से पूछेगा कि कहो इन पाषण्‍डी साधुओंमें अब भी क्‍या कोई ऐसे हैं जो हमारी आज्ञा से पराड्.मुख रहते हों ? इसके उत्‍तरमें मन्‍त्री कहेंगे कि हे देव ! निर्ग्रन्‍थ साधु अब भी आपकी आज्ञा से बहिर्भूत हैं ॥402-403॥</p><br><p>यह सुनकर राजा फिर पूछेगा कि उनका आचार कैसा है ? इसके उत्‍तरमें मन्‍त्री लोग कहेंगे कि अपना हस्‍तपुट ही उनका बर्तन है अर्थात् वे हाथमें ही भोजन करते हैं, धनरहित होते हैं, इच्‍छारहित होते हैं, अहिंसा व्रतकी रक्षाके लिए वस्‍त्रादिका आवरण छोड़कर दिगम्‍बर रहते हैं, तपका साधन मानकर शरीर की स्थितिके लिए एक दो उपवासके बाद भिक्षाके समय केवल शरीर दिखलाकर याचनाके बिना ही अपने शास्‍त्रोंमें कही हुई विधिके अनुसार आ‍हार ग्रहण करने की इच्‍छा करते हैं, वे लोग अपना घात करनेवाले अथवा रक्षा करनेवाले पर समान दृष्टि रखते हैं, क्षुधा तृषा आदिकी बाधाको सहन करते हैं, कारण रहते हुए भी वे अन्‍य साधुओं के समान दूसरेके द्वारा नहीं दी हुई वस्‍तुकी कभी अभिलाषा नहीं रखते हैं, वे सर्प के समान कभी अपने रहनेका स्‍थान बनाकर नहीं रखते हैं, ज्ञान-ध्‍यानमें तत्‍पर रहते हैं और जहाँ मनुष्‍योंका संचार नहीं ऐसे स्‍थानोंमें हरिणोंके साथ रहते हैं । इस प्रकार उस राजा के विशिष्‍ट मन्‍त्री अपने द्वारा देखा हुआ हाल कहेंगे ॥404-409॥</p><br><p>यह सुनकर राजा कहेगा कि मैं इनकी अक्रम प्रवृत्तिको सहन करने के लिए समर्थ नहीं हूं, इसलिए इनके हाथमें जो पहला भोजनका ग्रास दिया जाय वही कर रूपमें इनसे वसूल किया जावे ॥410॥</p><br><p>इस तरह राजा के कहनेसे अधिकारी लोग मुनियों से प्रथम ग्रास माँगेंगे और मुनि भोजन किये बिना ही चुप चाप खड़े रहेंगे । यह देख अहंकार से भरे हुए कर्मचारी राजा से जाकर कहेंगे कि मालूम नहीं क्‍या हो गया है ? दिगम्‍बर साधु राजाकी आज्ञा माननेको तैयार नहीं हैं ॥411-412॥</p><br><p>कर्मचारियोंकी बात सुनकर क्रोधसे राजा के नेत्र लाल हो जावेंगे और ओंठ फड़कने लगेगा । तदनन्‍तर वह स्‍वयं ही ग्रास छीननेका उद्यम करेगा ॥413॥</p><br><p>उस समय शुद्ध सम्‍यग्‍दर्शनका धारक कोई असुर यह सहन नहीं कर सकेगा इसलिए राजा को मार देगा सो ठीक ही है क्‍योंकि शक्तिशाली पुरूष अन्‍यायको सहन नहीं करता है ॥414॥</p><br><p>यह चतुर्मुख राजा मरकर रत्‍नप्रभा नामक पहली पृथिवीमें जावेगा, वहाँ एक सागर प्रमाण उसकी आयु होगी और लोभ-कषायके कारण चिरकाल तक दु:ख भोगेगा ॥415॥</p><br><p>प्रभावशाली मनुष्‍य धर्म का निर्मूल नाश कभी नहीं सहन कर सकते और कुछ सावद्य <span class=comment>(हिंसापूर्ण)</span> कार्यके बिना धर्म-प्रभावना हो नहीं सकती इसलिए सम्‍यग्‍दृष्टि असुर अन्‍यायी चतुर्मुख राजा को मारकर धर्म की प्रभावना करेगा ॥416॥</p><br><p>वाला है, और धर्म ही उन्‍हें निर्मल तथा निश्‍चल मोक्ष पदमें धारण करनेवाला है ॥417॥</p><br><p>धर्म का नाश होनेसे सज्‍जनोंका नाश होता है इसलिए जो सज्‍जन पुरूष हैं वे धर्म का द्रोह करनेवाले नीच पुरूषोंका निवारण करते ही हैं और ऐसे ही सत्‍पुरूषोंसे सज्‍जन-जगत् की रक्षा होती है ॥418॥</p><br><p>आठ प्रकार के निमित्‍तज्ञान, तपश्‍चरण करना, मनुष्‍यों के मनको प्रसन्‍न करनेवाले धर्मोपदेश देना, अन्‍यवादियोंके अभिमानको चूर करना, राजाओं के चित्‍तको हरण करनेवाले मनोहर तथा शब्‍द और अर्थसे सुन्‍दर काव्‍य बनाना, तथा शूरवीरता दिखाना इन सब कार्योंके द्वारा सज्‍जन पुरूषोंको जिन-शासनकी प्रभावना करनी चाहिये ॥419-420॥</p><br><p>चिन्‍तामणि रत्‍नके समान अभिलषित पदार्थों को देकर धर्म की प्रभावना करनेवाले, बुद्धिमानोंके द्वारा पूज्‍य धन्‍य पुरूष इस संसार में दुर्लभ हैं ॥421॥</p><br><p>जैन-शासनकी प्रभावना करने में जिसकी रूचि प्रवर्तमान है मानो मुक्ति उसके हाथमें ही स्थित है ऐसा जिनागममें कहा जाता है ॥422॥</p><br><p>जो जिन-शासनकी प्रभावना करनेवाला है वही वैयाकारण है, वही नैयायिक है, वही सिद्धान्‍तका ज्ञाता है और वही उत्‍तम तपस्‍वी है । यदि वह जिन-शासनकी प्रभावना नहीं करता है तो इन व्‍यर्थकी उपाधियों से क्‍या लाभ है ? ॥423॥</p><br><p>जिस प्रकार सूर्य के द्वारा जगत् प्रकाशमान हो उठता है उसी प्रकार जिसके द्वारा जैन शासन प्रकाशमान हो उठता है उसके दोनों चरणकमलों को धर्मात्‍मा अपने मस्‍तक पर धारण करते हैं ॥424॥</p><br><p>जिस प्रकार समुद्र रत्‍नों की उत्‍पत्तिका कारण है और मलयगिरि चन्‍दनकी उत्‍पत्तिका स्‍थान है उसी प्रकार जिन-शासनकी प्रभावना करनेवाला श्रीमान् पुरूष धर्म की उत्‍पत्तिका कारण है ॥425॥</p><br><p>जिस प्रकार राजा राज्‍यके कंटकोंको उखाड़ फेंकता है उसी प्रकार जो सदा धर्मके कंटकोंको उखाड़ फेंकता है और सदा ऐसा ही उद्योग करता है वह लक्ष्‍मी का धारक होता है ॥426॥</p><br><p>आचार्य गुणभद्र कहते हैं कि हर्ष-रूपी फूलोंसे व्‍याप्‍त मेरे मन-रूपी रंगभूमिमें जिनेन्‍द्र प्रणीत समीचीन धर्म की प्रभावनाका अभिनय रूपी महानट सदा नृत्‍य करता रहे ॥427॥</p><br><p>तदनन्‍तर उस कल्किका अजितंजय नाम का बुद्धिमान् पुत्र, अपनी बालना नाम की पत्‍नीके साथ उस देवकी शरण लेगा तथा महामूल्‍य सम्‍यग्‍दर्शन रूपीरत्‍न स्‍वीकृत करेगा । देव के द्वारा किया हुआ जिनधर्म का माहात्‍म्‍य देखकर पापी पाखण्‍डी लोग उस समय से मिथ्‍या अभिमान छोड़ देंगे और जिनेन्‍द्रदेव के द्वारा कहा हुआ धर्म कुछ काल तक अच्‍छी तरह फिरसे प्रवर्तमान होगा ॥428-430॥</p><br><p>इस प्रकार दुष्‍षमा नामक पन्‍चम कालमें एक एक हजार वर्ष के बाद जब क्रमश: बीस कल्कि हो चुकेंगे तब अत्‍यन्‍त पापी जलमन्‍थन नाम का पिछला कल्कि होगा । वह राजाओं में अन्तिम राजा होगा अर्थात् उसके बाद कोई राजा नहीं होगा । उस समय चन्‍द्राचार्य के शिष्‍य वीरांगज नाम के मुनि सबसे पिछले मुनि होंगे, सर्वश्री सबसे पिछली आर्यिका होंगी, अग्निल सबसे पिछला श्रावक होगा और उत्‍तम व्रत धारण करनेवाली फल्‍गुसेना नाम की सबसे पिछली श्राविका होगी ॥431-433॥</p><br><p>वे सब अयोध्‍याके रहनेवाले होंगे, दु:षमा काल के अन्तिम धर्मात्‍मा होंगे और पन्‍चम काल के जब साढ़ेआठ माह बाकी रह जावेंगे तब कार्तिक मास के कृष्‍णपक्षके अन्तिम दिन प्रात:काल के समय स्‍वातिनक्षत्र का उदय रहते हुए वीरांगज मुनि, अग्निल श्रावक, सर्वश्री आर्यिका और फल्‍गुसेना श्राविका ये चारों ही जीव, शरीर तथा आयु छोड़कर सद्धर्मके प्रभाव से प्रथम स्‍वर्ग में जावेंगे । मध्‍याह्नके समय राजाका नाश होगा, और सायंकाल के समय अग्निका नाश होगा । उसी समय षट्कर्म, कुल, देश और अर्थके कारणभूत धर्म का समूल नाश हो जावेगा । ये सब अपने-अपने कारण मिलने पर एक साथ विनाशको प्राप्‍त होंगे । तदनन्‍तर अतिदु:षमा काल आवेगा । उसके प्रारम्‍भमें मनुष्‍य बीस वर्षकी आयुवाले, साढ़ेतीन हाथ ऊँचे शरीर के धारक, निरन्‍तर आहार करनेवाले पापी, नरक अथवा तिर्यन्‍च इन दो गतियों से आनेवाले और इन्‍हीं दोनों गतियोंमें जानेवाले होंगे । कपास और वस्‍त्रोंके अभावसे कुछ वर्षों तक तो वे पत्‍ते आदिके वस्‍त्र पहिनेंगे परन्‍तु छठवें काल के अन्‍त समयमें वे सब नग्‍न रहने लगेंगे और बन्‍दरोंके समान दीन होकर फलादिका भक्षण करने लगेंगे ॥434-441॥</p><br><p>कालदोषके कारण मेघोंने इक्‍कीस हजार वर्ष तक थोड़ी थोड़ी वर्षा की सो ठीक ही है क्‍योंकि काल का कोई उल्‍लंघन नहीं कर सकता ॥442॥</p><br><p>मनुष्‍यों की बुद्धि बल काय और आयु आदिका अनुक्रम से ह्लास होता जावेगा । इस काल के अन्तिम समयमें मनुष्‍यों की आयु सोलह वर्षकी और शरीर की ऊँचाई एक हाथकी रह जावेगी ॥443॥</p><br><p>उस समय नामकर्मकी प्रकृतियोंमेंसे अस्थिर आदि अशुभ प्रकृतियाँ ही फल देंगी । उस समयके मनुष्‍य काले रंगके होंगे, उनके शरीर की कान्ति रूखी होगी, वे दुर्भग, दु:स्‍वर, खल, दु:खसे देखनेके योग्‍य, विकट आकार वाले, दुर्बल तथा विरल दाँतोंवाले होंगे । उनके वक्ष:स्‍थल, गाल और नेत्रोंके स्‍थान, भीतरको धँसे होंगे, उनकी नाक चपटी होगी, वे सब प्रकार का सदाचार छोड़ देंगे, भूख प्‍यास आदिसे पीडित रहेंगे, निरन्‍तर रोगी होंगे, रोगका कुछ प्रतिकार भी नहीं कर सकेंगे और केवल दु:खके स्‍वादका ही अनुभव करनेवाले होंगे ॥444-446॥</p><br><p>इस प्रकार समय बीतने पर जब अतिदु:षमा काल का अन्तिम समय आवेगा तब समस्‍त पानी सूख जावेगा, और शरीर के समान ही नष्‍ट हो जावेगा ॥447॥</p><br><p>पृथिवी अत्‍यन्‍त रूखी-रूखी होकर जगह-जगह फट जावेगी, इन सब चीजोंके नाश हो जानेकी चिन्‍तासे ही मानो सब वृक्ष सूखकर मलिनकाय हो जावेंगे ॥448॥</p><br><p>प्राय: इस तरह समस्‍त प्राणियोंका प्रलय हो जावेगा । गंगा सिन्‍धु नदी और विजयार्थ पर्वत की वेदिकापर कुछ थोड़ेसे मनुष्‍य विश्राम लेंगे और वहाँ नदी के मुख में उत्‍पन्‍न हुए मछली, मेंढक, कछुए और केंकड़ा आदिको खाकर जीवित रहेंगे । उनमेंसे वहत्‍तर कुलोंमें उत्‍पन्‍न हुए कुछ दुराचारी दीन-हीन जीव छोटे-छोटे बिलोंमें घुसकर ठहर जावेंगे ॥449-450॥</p><br><p>तदनन्‍तर मेघ सात-सात दिन तक क्रम से सरस, विरस, तीक्ष्‍ण, रूक्ष, उष्‍ण, विष-रूप और खारे पानीकी वर्षा करेंगे । इसके बाद पृथिवी की विषमता <span class=comment>( ऊँच – नीचपना )</span> नष्‍ट हो जायगी, सब ओर भूमि चित्रा पृथिवीके समान हो जावेगी और यहीं पर अपसर्पिणी काल की सीमा समाप्‍त हो जायगी ॥451-453॥</p><br><p>इसके आगे उत्‍सर्पिणी काल का अतिदु:षमा काल चलेगा, वह भी इक्‍कीस हजार वर्ष का होगा । इसमें प्रजाकी वृद्धि होगी । पहले ही क्षीर जातिके मेघ सात-सात दिन बिना विश्राम लिये जल और दूधकी वर्षा करेंगे जिससे पृथिवी रूक्षता छोड़ देगी और उसी से पृथिवी अनुक्रम से वर्णादि गुणोंको प्राप्‍त होगी । इसके बाद अमृत जातिके मेघ सात दिन तक अमृतकी वर्षा करेंगे जिससे औषधियाँ, वृक्ष, पौधे और घास पहलेके समान निरन्‍तर होंगे ॥454-457॥</p><br><p>तदनन्‍तर रसाधिक जातिके मेघ रसकी वर्षा करेंगे जिससे छह रसोंकी उत्‍पत्ति होगी । जो मनुष्‍य पहले बिलोंमें घुस गये थे वे अब उनसे बाहर निकलेंगे और उन रसोंका उपयोग कर हर्ष से जीवित रहेंगे । ज्‍यों–ज्‍यों कालमें वृद्धि होती जावेगी त्‍यों-त्‍यों प्राणियोंके शरीर आदिका ह्लास दूर होता जावेगा – उनमें वृद्धि होने लगेगी ॥458-459॥</p><br><p>तदनन्‍तर दु:षमा नामक काल का प्रवेश होगा उस समय मनुष्‍यों की उत्‍कृष्‍ट आयु बीस वर्षकी और शरीर की ऊँचाई साढ़ेतीन हाथकी होगी । इस काल का प्रमाण भी इक्‍कीस हजार वर्ष का ही होगा । इसमें अनुक्रम से निर्मल बुद्धि के धारक सोलह कुलकर उत्‍पन्‍न होंगे । उनमेंसे प्रथम कुलकर का शरीर चार हाथमें कुछ कम होगा और अन्तिम कुलकर का शरीर सात हाथ प्रमाण होगा । कुलकरोंमें सबसे पहला कुलकर कनक नाम का होगा, दूसरा कनकप्रभ, तीसरा कनकराज, चौथा कनकध्‍वज, पाँचवाँ कनकपुंगव,छठा नलिन, सातवाँ नलिनप्रभ, आठवाँ नलिनराज, नौवाँ नलिनध्‍वज, दशवाँ नलिनपुंगव, ग्‍यारहवाँ पद्म, बारहवाँ पद्मप्रभ, तेरहवाँ पद्मराज, चौदहवाँ पद्मध्‍वज, पन्‍द्रहवाँ पद्मपुंगव और सोलहवाँ महापद्म नाम का कुलकर होगा । ये सभी बुद्धि और बलसे सुशोभित होंगे ॥460-466॥</p><br><p>इनके समय में क्रम से शुभ भावोंकी वृद्धि होनेसे भूमि, जल तथा धान्‍य आदिकी वृद्धि होगी ॥467॥</p><br><p>मनुष्‍य अनाचारका त्‍याग करेंगे, परिमित समयपर योग्‍य भोजन करेंगे । मैत्री, लज्‍जा, सत्‍य, दया, दमन, संतोष, विनय, क्षमा, राग-द्वेष आदिकी मन्‍दता आदि सज्‍जनोचित चारित्र प्रकट होंगे और लोग अग्निमें पकाकर भोजन करेंगे ॥468-469॥</p><br><p>यह सब कार्य दूसरे कालमें होंगे । इसके बाद तीसरा काल लगेगा । उसमें लोगोंका शरीर सात हाथ ऊँचा होगा और आयु एक सौ बीस वर्षकी होगी ॥470॥</p><br><p>तदनन्‍तर इसी कालमें तीर्थंकरोंकी उत्‍पत्ति होगी । जो जीव तीर्थकर होंगे उनके नाम इस प्रकार हैं – श्रेणिक 1, सुपार्श्‍व 2, उदंक 3, प्रोष्ठिल 4, कटप्रू 5, क्षत्रिय 6, श्रेष्‍ठी 7, शंख 8, नन्‍दन 9, सुनन्‍द 10, शशांक 11, सेवक 12, प्रेमक 13, अतोरण 14, रैवत 15, वासुदेव 16, भगलि 17, वागलि 18, द्वैपायन 19, कनकपाद 20, नारद 21, चारूपाद 22, और सत्‍यकिपुत्र 23, ये तेईस जीव आगे तीर्थकर होंगे । सात हाथको आदि लेकर इनके शरीर की ऊँचाई होगी । इस प्रकार तेईस ये तथा एक अन्‍य मिलाकर चौबीस तीर्थंकर होंगे ॥471–475॥</p><br><p>उनमेंसे पहले तीर्थंकर सोलहवें कुलकर होंगे । सौ वर्ष उनकी आयु होगी और सात अरत्रि ऊँचा शरीर होगा । अन्तिम तीर्थंकर की आयु एक करोड़ वर्ष पूर्व की होगी और शरीर पाँचसौ धनुष ऊँचा होगा । उन तीर्थंकरोंमें पहले तीर्थंकर महापद्म होंगे । उनके बाद निम्‍नलिखित 23 तीर्थंकर और होंगे – सुरदेव 1, सुपार्श्‍व 2, स्‍वयंप्रभ 3, सर्वात्‍मभूत 4, देवपुत्र 5, कुलपुत्र 6, उदंक 7, प्रोष्ठिल 8, जयकीर्ति 9, मुनिसुव्रत 10, अरनाथ 11, अपाप 12, निष्‍कषाय 13, विपुल 14, निर्मल 15, चित्रगुप्‍त 16, समाधिगुप्‍त 17, स्‍वयंभू 18, अनिवर्ती 19, विजय 20, विमल 21, देवपाल 22, और अनन्‍तवीर्य 23 । इन समस्‍त तीर्थंकरोंके चरण-कमलोंकी समस्‍त इन्‍द्र लोग सदा पूजा करेंगे । इसी तीसरे कालमें उत्‍कृष्‍ट लक्ष्‍मी के धारक 12 बारह चक्रवर्ती भी होंगे ॥476-481॥</p><br><p>उनके नाम इस प्रकार होंगे – पहला भरत, दूसरा दीर्घदन्‍त, तीसरा मुक्‍तदन्‍त, चौथा गूढ़दन्‍त, पाँचवाँ श्रीषेण, छठवाँ श्रीभूति, सातवाँ श्रीकान्‍त, आठवाँ पद्म, नौवाँ महापद्म, दशवाँ विचित्र-वाहन, ग्‍यारहवाँ विमलवाहन और बारहवाँ सब सम्‍पदाओंसे सम्‍पन्‍न अरिष्‍टसेन ॥482-484॥</p><br><p>नौ बलभद्र भी इसी कालमें होंगे । उनके नाम क्रमानुसार इस प्रकार हैं 1 चन्‍द्र, 2 महाचन्‍द्र, 3 चक्रधर, 4 हरिचन्‍द्र, 5 सिंहचन्‍द्र, 6 वरचन्‍द्र, 7 पूर्णचन्‍द्र, 8 सुचन्‍द्र और नौवाँ नारायणके द्वारा पूजित श्रीचन्‍द्र ॥485-486॥</p><br><p>नौ नारायण भी इसी कालमें होंगे उनके नाम इस प्रकार होंगे । पहला नन्‍दी, दूसरा नन्दिमित्र, तीसरा नन्दिषेण, चौथा नन्दिभूति, पाँचवाँ सुप्रसिद्धबल, छठवाँ महाबल, सातवाँ अतिबल, आठवाँ त्रिपृष्‍ठ और नौवाँ द्विपृष्‍ठ नामक विभु होगा । इन नारायणोंके शत्रु नौ प्रतिनारायण भी होंगे । उनके नाम अन्‍य ग्रन्‍थोंसे जान लेना चाहिए ॥487-489॥</p><br><p>तदनन्‍तर इस काल के बाद सुषम-दुष्‍षम काल आवेगा उसके प्रारम्भमें मनुष्‍यों की ऊँचाई पाँचसौ धनुष होगी और कुछ अधिक एक करोड़ वर्षकी आयु होगी । इसके बाद कुछ वर्ष व्‍यतीत हो जानेपर यहाँपर जघन्‍यभोगभूमिके आर्य जनों के समान सब स्थिति आदि हो जावेंगी ॥490-491॥</p><br><p>फिर पन्‍चम काल आवेगा । उसमें मध्‍यम भोगभूमिकी स्थिति होगी और उसके अनन्‍तर छठवाँ काल आवेगा उसमें उत्‍तम भोगभूमिकी स्थिति र‍हेगी ॥492॥</p><br><p>जम्‍बूद्वीप के भरतक्षेत्रके सिवाय और जो बाकी नौ कर्मभूमियाँ हैं उनमें भी इसी प्रकारकी प्रवृत्ति होती है । इस प्रकार जो काल हो चुके हैं और जो आगे होंगे उन सबमें कल्‍पकाल की स्थिति बतलाई गई है अर्थात् उत्‍सर्पिणीके दश कोड़ा-कोड़ी सागर और अवसर्पिणीके 10 कोड़ा-कोड़ी सागर दोनों मिलाकर बीस कोड़ा-कोड़ी सागरका एक कल्‍पकाल होता है और यह सभी उत्‍सर्पिणियों तथा अव‍सर्पिणियोंमें होता है । सभी विदेहक्षेत्रों में मनुष्‍यों की ऊंचाई पाँचसौ धनुष प्रमाण होती है और आयु एक करोड़ वर्ष पूर्व प्रमाण रहती है । वहाँ तीर्थंकर, चक्रवर्ती, बलभद्र और नारायण अधिकसे अधिक हों तो प्रत्‍येक एक सौ साठ, एक सौ साठ होते हैं और कमसे कम हों तो प्रत्‍येक बीस-बीस होते हैं । भावार्थ – अढ़ाई द्वीप में पाँच विदेह क्षेत्र हैं और एक-एक विदेहक्षेत्रके बत्‍तीस-बत्‍तीस भेद हैं इसलिए सबके मिलाकर एक सौ साठ भेद हो जाते हैं, यदि तीर्थंकर आदि शलाकापुरूष प्रत्‍येक विदेह क्षेत्र में एक-एक होवें तो एक सौ साठ हो जाते हैं और कमसे कम हों तो एक-एक महाविदेह सम्‍बधी चार-चार नगरियोंमें अवश्‍यमेव होने के कारण बीस ही होते हैं ॥493-496॥</p><br><p>इस प्रकार सब कर्मभूमियोंमें उत्‍पन्‍न हुए तीर्थंकर आदि महापुरूष अधिकसे अधिक हों तो एक सौ सत्‍तर हो सकते हैं । इन भूमियोंमें चारों गतियों से आये हुए जीव उत्‍पन्‍न होते हैं और अपने-अपने आचारके वशीभूत होकर मोक्षसहित पाँचों गतियोंमें जाते हैं । सभी भोग-भूमियोंमें, कर्मभूमिज मनुष्‍य और संज्ञी तिर्यन्‍च ही उत्‍पन्‍न होते हैं । भोगभूमिमें उत्‍पन्‍न हुए जीव मरकर पहले और दूसरे स्‍वर्ग में अथवा भवनवासी आदि तीन निकायोंमें उत्‍पन्‍न होते हैं । यह नियम है कि भोगभूमिके सभी मनुष्‍य और तिर्यन्‍च नियमसे देव ही होते हैं । भोगभूमिमें उत्‍पन्‍न होनेवाले मनुष्‍य उत्‍तम ही होते हैं और कर्मभूमिमें उत्‍पन्‍न होनेवाले मनुष्‍य अपनी-अपनी वृत्तिकी विशेषतासे तीन प्रकार के कहे गये हैं-उत्‍तम, मध्‍यम और जघन्‍य । शलाकापुरूष, कामदेव तथा विद्याधर आदि, जो देवपूजित सत्‍पुरूष हैं वे दिव्‍य मनुष्‍य कहलाते हैं तथा छठवें काल के मनुष्‍य कहलाते हैं । इनके सिवाय एक पैरवाले, भाषा रहित, भाषा रहित, शंकुके समान कानवाले, कानको ही ओढ़ने – बिछानेवाले अर्थात् लम्‍बे कानवाले, खरगोशके समान कानवाले, घोड़े आदिके समान कानवाले, अश्‍वमुख, सिंहमुख, देखनेके अयोग्‍य महिषमुख, कोलमुख <span class=comment>(शूकरमुख)</span>, व्‍याघ्‍नमुख, उलूकमुख, वानरमुख, मत्‍स्‍यमुख, कालमुख, गोमुख, मेषमुख, मेघमुख, विद्युन्‍मुख, आदर्शमुख,  हस्तिमुख, पूँछवाले, और सींगवाले ये कुभोगभूमिके मनुष्‍य भी नीच मनुष्‍य कहलाते हैं । ये सब अन्‍तर्द्वीपोंमें रहते हैं । सब म्‍लेच्‍छखण्‍डों और विजयार्ध पर्वतोंकी स्थिति तीर्थकरोंके समयके समान होती है और वृद्धि ह्लास सदा कर्मभूमियोंमें ही रहता है । इस प्रकार श्रेणिक राजा के प्रश्‍नके अनुसार इन्‍द्रभूति गणधरने वचन रूपी किरणोंके द्वारा अन्‍त:करणके अन्‍धकारसमूहको नष्‍ट करते हुए यह हाल कहा । उन्‍होंने यह भी कहा कि भगवान् महावीर भी बहुतसे देशोमें विहार करेंगे ॥497-508॥</p><br><p>अन्‍त में वे पावापुर नगर में पहुँचेंगे वहाँके मनोहर नाम के वनके भीतर अनेक सरोवरोंके बीच में मणिमयी शिलापर विराजमान होंगे । विहार छोड़कर निर्जराको बढ़ाते हुए वे दो दिन तक वहाँ विराजमान रहेंगे और फिर कार्तिककृष्‍ण चतुर्दशी के दिन रात्रिके अन्तिम समय स्‍वातिनक्षत्र में अतिशय देदीप्‍यमान तीसरे शुक्‍लध्‍यानमें तत्‍पर होंगे । तदनन्‍तर तीनों योगोंका निरोधकर समुच्छिन्‍नक्रियाप्रतिपाती नामक चतुर्थ शुक्‍लध्‍यानको धारण कर चारों अघातिया कर्मों का क्षय कर देंगे और शरीररहित केवलगुणरूप होकर एक हजार मुनियों के साथ सबके द्वारा वान्‍छनीय मोक्षपद प्राप्‍त करेंगे ॥509-512॥</p><br><p>इनके बाद नन्‍दी मुनि, श्रेष्‍ठ नन्‍दीमित्र, अपराजित, गोवर्द्धन और महातपस्‍वी भद्रबाहु मुनि होंगे । ये पाँचों ही मुनि अतिशय विशुद्धिके धारक होकर अनुकमसे अनेक नयों से विचित्र अर्थोंका निरूपण करने वाले पूर्ण श्रुतज्ञान को प्राप्‍त होंगे अर्थात् श्रुतकेवली होंगे । इनके बाद विशाखार्य, प्रोष्ठिल, क्षत्रिय, जय, नागसेन, सिद्धार्थ, धृतिषेण, विजय, बुद्धिल, गंगदेव और बुद्धिमान् धर्मसेन ये ग्‍यारह अनुक्रम से होंगे तथा द्वादशांगका अर्थ कहनेमें कुशल और दश पूर्वके धारक होंगे ॥513-522॥ </p><br><p>ये ग्‍यारह मुनि भव्‍योंके लिए कल्‍पवृक्ष के समान तथा जैनधर्म का प्रकाश करनेवाले होंगे । उनके बाद नक्षत्र, जयपाल, पाण्‍डु, ध्रुवसेन और कंसार्य ये ग्‍यारह अंगोंके जानकार होंगे । उनके बाद सुभद्र, यशोभद्र, प्रकृष्‍ट बुद्धिमान्, यशोबाहु और चौथे लोहाचार्य ये चार आचारांगके जानकार होंगे । इन सब तपस्वियोंकी यह परम्‍परा जिनेन्‍द्रदेव के मुखकमलसे निकले हुए, पवित्र तथा पापोंका लोप करनेवाले शास्‍त्रोंका प्ररूपण करेंगे । इनके बाद बड़ी-बड़ी ऋद्धियोंको धारण करनेवाले जिनसेन, वीरसेन आदि अन्‍य तपस्‍वी भी श्रुतज्ञान के एकदेशका प्ररूपण करेंगे । प्राय: कर श्रुतज्ञान का यह एकदेश दु:षमा नामक पन्‍चम काल के अन्‍त तक चलता रहेगा ॥523-528॥</p><br><p>भरत, सागर, मनुष्‍यों के द्वारा प्रशंसनीय सत्‍यवीर्य, राजा मित्रभाव, सूर्य के समान कांतिवाला मित्रवीर्य, धर्मवीर्य, दानवीर्य, मघवा, बुद्धवीर्य, सीमन्‍धर, त्रिपृष्‍ठ, स्‍वयम्‍भू, पुरूषोत्‍तम, पुरूषपुण्‍डरीक, प्रशंसनीय सत्‍यदत्‍त, पृथिवी का पालक कुनाल, मनुष्‍योंका स्‍वामी नारायण, सुभौम, सार्वभौम, अजितन्‍जय, विजय, उग्रसेन, महासेन और आगे चलकर जिनेन्‍द्रका पद प्राप्‍त करनेवाला तू, गौतम स्‍वामी राजा श्रेणिक से कहते हैं कि हे श्रेणिक ! ये सभी पुरूष श्रीमान् हैं, धर्म सम्‍बन्‍धी प्रश्‍न करनेवालोंमें श्रेष्‍ठ हैं, और निरन्‍तर चौबीस तीर्थंकरोंके चरण-कमलोंकी सेवा करनेवाले हैं ॥529-533॥</p><br><p>भगवान् महावीर स्‍वामी का जीव पहले पुरूरवा नाम का भील था, फिर पहले स्‍वर्ग में देव हुआ, फिर भरतका पुत्र मरीचि हुआ, फिर ब्रह्मस्‍वर्ग में देव हुआ, फिर जटिल नाम का ब्राह्मण हुआ ॥534॥</p><br><p>फिर सौधर्म स्‍वर्ग में देव हुआ, फिर पुष्‍यमित्र नाम का ब्राह्मण हुआ, फिर अग्निसम नाम का ब्राह्मण हुआ ॥535॥</p><br><p>फिर सनत्‍कुमार स्‍वर्ग में देव हुआ, फिर अग्निमित्र नाम का ब्राह्मण हुआ, फिर माहेन्‍द्र स्‍वर्ग में देव हुआ, फिर भारद्वाज नाम का ब्राह्मण हुआ, फिर माहेन्‍द्र स्‍वर्ग में देव हुआ, फिर वहाँसे च्‍युत होकर मनुष्‍य हुआ, फिर असंख्‍यात वर्षों तक नरकों और त्रस स्‍थावर योनियोंमें भ्रमण करता रहा ॥536-537॥</p><br><p>वहाँसे निकलकर स्‍थावर नाम का ब्राह्मण हुआ, फिर चतुर्थ स्‍वर्ग में देव हुआ, वहाँसे च्‍युत होकर विश्‍वनन्‍दी हुआ, फिर त्रिपृष्‍ठ नाम का तीन खण्‍ड़का स्‍वामी – नारायण हुआ, फिर सप्‍तम नरकमें उत्‍पन्‍न हुआ वहाँसे निकल कर सिंह हुआ ॥538-539॥</p><br><p>फिर पहले नरकमें गया, वहांसे निकल कर फिर सिंह हुआ, उसी सिंहकी पर्यायमें उसने समीचीन धर्म धारण कर निर्मलता प्राप्‍तकी, फिर सौधर्म स्‍वर्ग में सिंहकेतु नाम का उत्‍तम देव हुआ, फिर कनकोज्‍वल नाम का विद्याधरोंका राजा हुआ, फिर सप्‍तम स्‍वर्ग में देव हुआ, फिर हरिषेण राजा हुआ, फिर महाशुक्र स्‍वर्ग में देव हुआ, फिर प्रियमित्र नाम का चक्रवर्ती हुआ, फिर सहस्‍त्रार स्‍वर्ग में सूर्यप्रभ नाम का देव हुआ, वहाँसे आकर नन्‍द नाम का राजा हुआ, फिर अच्‍युत स्‍वर्गके पुष्‍पोत्‍तर विमान में उत्‍पन्‍न हुआ और फिर वहाँसे च्‍युत होकर वर्धमान तीर्थंकर हुआ है ॥540-543॥</p><br><p>जो पन्‍चकल्‍याण रूप महाऋद्धिको प्राप्‍त हुए हैं तथा जिन्‍हें मोक्ष लक्ष्‍मी प्राप्‍त हुई है ऐसे वे वर्धमान स्‍वामी गुणभद्रके लिए अथवा गुणों से श्रेष्‍ठ समस्‍त पुरूषोंके लिए सर्व प्रकार के मंगल प्रदान करें॥544॥</p><br><p>इस प्रकार अच्‍छी कथाके रससे मधुर तथा भक्ति से आस्‍वादित, गौतम स्‍वामी के मुखकमलमें सुशोभित सरस्‍वती देवीके वचन रूपी अमृतसे, वह सभा तथा मगधेश्‍वर राजा श्रेणिक दोनों ही, समस्‍त अर्थ रूप सम्‍पदाओं को देनेवाले एवं ज्ञान और दर्शन को पुष्‍ट करनेवाले बड़े भारी सन्‍तोषको प्राप्‍त हुए ॥545॥</p><br><p>जो निर्मल मोक्षमार्ग में रात-दिन लक्ष्‍मी से बढ़ते ही जाते हैं, जिन्‍होंने इस कलिकालमें भी धर्म तीर्थका भारी विस्‍तार किया है, और जिन्‍होंने अन्तिम तीर्थंकरको भी जीत लिया है ऐसे श्रीवर्धमान जिनेन्‍द्र को मैं स्‍तुतिके मार्ग में लिये जाता हूँ – अर्थात् उनकी स्‍तुति करता हूँ ॥546॥</p><br><p>हे ईश ! अर्थी लोग – कुछ पानेकी इच्‍छा करने वाले लोग, किसी स्‍तुत्‍य अर्थात् स्‍तुति करने के योग्‍य पुरूष की जो स्‍तुति करते हैं सो उसे प्रसन्‍न करने के लिए ही करते हैं परन्‍तु यह बात आपमें नहीं है क्‍योंकि आप मोहको जीत चुके हैं इसलिए मैं किसी वस्‍तुकी आकांक्षा रखकर स्‍तुति नहीं कर रहा हूँ, मुझे तो सिर्फ स्‍तुति करने योग्‍य जिनेन्‍द्रकी स्‍तुति करनेका ही अनुराग है, मैं सब प्रयोजनोंसे विमुख हूँ ॥547॥</p><br><p>हे सुमुख ! जिनका प्रमाण अर्थात् ज्ञान, प्रमेय अर्थात् पदार्थसे रहित है – जो समस्‍त पदार्थों को नहीं जानते हैं वे हिताभिलाषी लोगोंकी स्‍तुतिके विषय नहीं हो सकते । हे अर्हन् ! आप समस्‍त पदार्थों को जानते हैं – समस्‍त पदार्थों का जानना ही आपका स्‍वरूप है और आप ही उन समस्‍त पदार्थों के वक्‍ता हैं – उपदेश देनेवाले हैं इसलिए हिताभिलाषी लोगों के द्वारा आप ही स्‍तुति किये जानेके योग्‍य हैं ॥548॥</p><br><p>हे जिनेन्‍द्र ! यद्यपि आप स्‍तुतिका फल नहीं देते हैं तो भी स्‍तुति करनेवाला मनुष्‍य विना किसी याचनाके शीघ्र ही स्‍तुतिका बहुत भारी श्रेष्‍ठ भारी श्रेष्‍ठ फल अवश्‍य पा लेता है इसलिए दीनतासे बहुत डरनेवाला और श्रेष्‍ठ फलकी इच्‍छा करनेवाला मैं आपका स्‍तवन क्‍यों न करूँ ? ॥549॥</p><br><p>हे जिनेन्‍द्र ! यदि इस संसार में कोई किसी के लिए विना कारण तृणका एक टुकड़ा भी देता है तो वह मूर्ख कहलाता है परन्‍तु आप विना किसी कारण मोक्ष लक्ष्‍मी तक प्रदान करते हैं <span class=comment>(इसलिए आपको सबसे अधिक मूर्ख कहा जाना चाहिये)</span> परन्‍तु आप बुद्धिमानोंमें प्रथम ही गिने जाते हैं यह महान् आश्‍चर्य की बात है ॥550॥</p><br><p>इस संसार में कितने ही अन्‍य लोगोंने अपना सर्वस्‍व-धन देकर याचक जनों के लिए छलरहित स्‍थायी धनसे श्रेष्‍ठ बनाया है और हे जिनेन्‍द्र ! आप केवल वचनोंके द्वारा ही दान करते हैं फिर भी आश्‍चर्य की बात है कि चतुर मनुष्‍य उन सबका उल्‍लंघन कर एक आपको ही उत्‍कृष्‍ट दाता कहते हैं । भावार्थ – धन सम्‍पत्तिका दान करनेवाले पुरूष संसार में फँसानेवाले हैं परन्‍तु आप वैराग्‍यसे ओत-प्रोत उपदेश देकर जीवों को संसार-समुद्रसे बाहर निकालते हैं अत: सच्‍च और उत्‍कृष्‍ट दानी आप ही हैं ॥551॥</p><br><p>हे जिन ! विषयोंका अर्जन करना ही जिनकी बुद्धि अथवा पुरूषार्थ रह गया है तथा समस्‍त विषयों का निरन्‍तर उपभोग करना ही जिन्‍होंने सुख मान रखा है उन दोनोंसे विरूद्ध रहनेवाला आपका शासन, उन लोगों के कानको फोड़नेवाला क्‍यों नहीं होगा ? अवश्‍य होगा ॥552॥</p><br><p>हे जिनेन्‍द्र ! आपने जिस पुण्‍यका उपदेश दिया है वही ज्ञान आदिके द्वारा परम निर्वाणका साधन होनेसे इष्‍ट है तथा भव्‍य जीवों के द्वारा करने के योग्‍य है । देवों के समस्‍त सुख प्रदान करनेवाला जो पुण्‍य है वह पुण्‍य नहीं है क्‍योंकि वह बन्‍धका देनेवाला है, विषयोंमें फँसानेवाला है और अभीष्‍ट <span class=comment>(मोक्ष)</span> का घात करनेवाला है ॥553॥</p><br><p>हे भगवन् ! समवसरणमें आपके जो शरीरादिक विद्यमान हैं वे निष्‍फल नहीं है क्‍योंकि उत्‍तम शिष्‍य आपके वचन सुनकर तथा साक्षात् आपके दर्शन कर इसी लोक में परम आनन्‍द को प्राप्‍त होते हैं सो ठीक ही है क्‍योंकि जितने फल हैं उन सबमें परोपकार करना ही मुख्‍य फल है ॥554॥</p><br><p>हे भगवन् ! ज्ञान दर्शनादिरूप लक्षणोंका घात करनेवाला जो नामादि कर्म आपकी आत्‍मामें विद्यमान है वह क्‍या आपके उपयोगको नष्‍ट कर सकता है ? अर्थात् नहीं कर सकता । हे जिनेन्‍द्र ! आत्‍मामें कर्मोंकी सत्‍ता होनेसे जो आपको असिद्ध-अमुक्‍त मानता है वह यह क्‍यों नहीं मानने लगता है कि निरन्‍तर ऊध्‍र्वगमन न होनेसे शरीर रहित सिद्ध भगवान् भी अभी सिद्धिको प्राप्‍त नहीं हुए हैं । भावार्थ – यद्यपि अरहन्‍त अवस्‍था में नामादि कर्म विद्यमान रहते हैं परन्‍तु मोहनीयका योग न होनेसे वे कुछ कर स‍कनेमें समर्थ नहीं है अत: उनकी जीवन्‍मुक्‍त अवस्‍था ही मानने योग्‍य है ॥555॥</p><br><p>हे प्रभो ! गणधरादिक देव, आपको आदिसहित, अन्‍त रहित, आदिरहित, अन्‍तसहित, अनादि-अनन्‍त, पापसहित, पापरहित, दु:खी, सुखी और दु:ख-सुख दोनोंसे रहित कहते हैं इसलिए जो मनुष्‍य नयों से अनभिज्ञ हैं वे आपको नहीं जान स‍कते हैं – उनके द्वारा आप अज्ञेय हैं । भावार्थ-आत्‍माकी जो सिद्ध पर्याय प्रकट होती है वह पहलेसे विद्यमान नहीं रहती इसलिए सिद्ध पर्यायकी अपेक्षा आप सादि हैं तथा सिद्ध पर्याय एक बार प्रकट होकर फिर कभी नष्‍ट नहीं होती इसलिए आप अन्‍तरहित हैं । आपकी संसारी पर्याय आदिरहित है अत: उसकी अपेक्षा अनादि हैं और कर्म क्षय हो जाने पर संसारी पर्यायका अन्‍त हो जाता है उसकी अपेक्षा अन्‍तसहित हैं । द्रव्‍यार्थिक नयकी अपेक्षा सामान्‍य जीवत्‍वभावसे आप न आदि हैं और न अन्‍त हैं अत: आप आदि और अन्‍त दोनोंसे रहित हैं । हिंसादि पापोंका आप त्‍याग कर चुके हैं अत: अनवद्य हैं – निष्‍पाप हैं और असातावेदनीय आदि कितनी ही पाप प्रकृतियों का उदय अरहन्‍त अवस्‍था में भी विद्यमान है अत: सावद्य हैं – पाप प्रकृतियों से सहित है । अरहन्‍त अवस्‍था में असातावेदनीयका उदय विद्यमान रहने से कारणकी अपेक्षा आप दुखी हैं, मोह कर्म का अभाव हो जानेसे आकुलताजन्‍य दु:ख नष्‍ट हो चुका है इसलिए सुखी हैं, और आप अव्‍यावाधगुणसे सहित हैं अत: सुखी और दुखी इन दोनों व्‍यवहारोंसे रहित हैं । इस प्रकार भिन्‍न-भिन्‍न नयोंकी अपेक्षा आप अनेक रूप हैं । जो इस नयवादको नहीं समझता है वह आपके इन विविध रूपोंको कैसे समझ सकता है ? ॥556॥</p><br><p>हे देव ! जीवों के भाव दो प्रकार के हैं एक संयोगसे उत्‍पन्‍न होनेवाले और दूसरे स्‍वाभाविक । जो संयोगसे उत्‍पन्‍न होनेवाले भाव हैं वे संयोगके नष्‍ट हो जानेपर नष्‍ट हो जाते हैं, उनके नष्‍ट होनेसे ज्ञानादिक स्‍वाभाविक भावोंमें आत्‍माकी जो स्थिति है वही परमनिर्वृति या परम मुक्ति कहलाती है परन्‍तु यह मार्ग आपके वचनों से दूर रहनेवाले अन्‍य दर्शनकारोंको कठिन है ॥557॥</p><br><p>हे भगवन् ! आप अनादि कर्मबन्‍धनको छेदकर जो अन्‍तरहित मुक्ति प्रदान करते हैं वह बात तो दूर ही रही किन्‍तु स्‍नेह आदि कारणों से रहित होकर भी समस्‍त प्राणियोंकी रक्षा करने में जो आपकी दक्षता है वही आपकी आप्‍तता सिद्ध करने के लिए बहुत है ॥558॥</p><br><p>हे भगवन्‍ ! क्‍या आपका ज्ञान समस्‍त पदार्थों के देखनेके कौतूहलसे सहित नहीं है ? क्‍या अपरिमित पदार्थों के निरूपण करने में आपकी वचन-कुशलता नहीं है ? क्‍या परपदार्थों से पराड्.मुख रहने वाले आप स्‍वार्थरूप सम्‍पदाके सिद्ध करने में समर्थ नहीं हैं और क्‍या सज्‍जनोंके बीच एक आप ही पूज्‍य नहीं हैं ? ॥559॥</p><br><p>हे नाथ ! समस्‍त संसार को देखनेके लिए फैलनेवाले आपके अनन्‍तवीर्यके व्‍यापारका पार कभी नहीं प्राप्‍त किया जा सकता है तो भी आश्‍चर्य है कि सज्‍जन लोग आपको ही सुखियोंमें सबसे अधिक सुखी बतलाते हैं परन्‍तु उनकी यह भक्ति है अथवा यथार्थज्ञान है सो जान नहीं पड़ता है ॥560॥</p><br><p>हे जिनेन्‍द्र ! आपकी जितनी चेष्‍टाएँ हैं वे सभी भक्‍त जीवों के मोक्ष सिद्ध करने के लिए हैं परन्‍तु आपको उसके किसी फलकी इच्‍छा नहीं है इसलिए कहना पड़ता है कि वचनामृतरूपी जलकी वृष्टि से संसार को तृप्‍त करते हुए एक आप ही अकारण बन्‍धु हैं ॥561॥</p><br><p>यह जीव प्रकट हुए उपयोगरूपी गुणों के द्वारा जाना जाता है और उस उपयोगको नष्‍ट करनेवाले चार घातिया कर्म हैं । उन घातिया कर्मों को नष्‍ट करनेसे आपका उपयोगरूपी पूर्ण लक्षण प्रकट हो चुका है इसलिए हे जिनेन्‍द्र ! आप ही कहिए कि ऐसे आत्‍मलक्षणवाले आपको सिद्ध कैसे न कहें ? ॥562॥</p><br><p>हे भगवन् ! आपके गुण साधारण नहीं हैं यह मैं मानता हूँ परन्‍तु उन असाधारण गुणों के रहते हुए भी आप साक्षात् दिखते नहीं हैं यह आश्‍चर्य है, यदि आपके साक्षात् दर्शन हो जावें तो वह भक्ति उत्‍पन्‍न होती है जिसके कि द्वारा बहुत भारी पुण्‍यका संचय होता है और बहुत भारी पाप नष्‍ट हो जाते हैं ॥563॥</p><br><p>हे देव ! मोहनीय कर्म का घात होनेसे आपके अवगाढ़ सम्‍यग्‍दर्शन हुआ था और अब ज्ञानावरण तथा दर्शनावरणका क्षय हो जानेसे परमावगाढ़ सम्‍यग्‍दर्शन प्रकट हुआ है । अवगाढ़ सम्‍यग्‍दर्शनमें चारित्रकी पूर्णता होती है और परमावगाढ़ सम्‍यग्‍दर्शनमें समस्‍त पदार्थों के जाननेकी सामर्थ्‍य होती है इस तरह दर्शन, ज्ञान और चारित्र गुणकी पूर्णताके कारण आप वन्‍दनीय हैं-वन्‍दना करने के योग्‍य हैं ॥564॥</p><br><p>हे भगवन् ! आपने प्रबल घातिया कर्मोंकी सेना को तो पहले ही नष्‍ट कर दिया था अब अघातिया कर्म भी, जिसका बाँध टूट गया है ऐसे सरोवरके जलके समान निरन्‍तर बहते रहते हैं – खिरते जाते हैं । हे नाथ ! इस तरह व्‍यवहार-रत्‍नत्रयके द्वारा आपको निश्‍चय-रत्‍नत्रयकी सिद्धि प्राप्‍त हुई है और समीचीन धर्मचक्रके द्वारा आप तीनों लोकों के एक स्‍वामी हुए हैं ॥565॥</p><br><p>हे कामदेव के मानको मर्दन करनेवाले प्रभो ! आपका शरीर विकारसे रहित है और आपके वचन पदार्थ के यथार्थ स्‍वरूपको देखनेवाले हैं यदि कदाचित् ये दोनों ही नेत्र और कर्ण इन्द्रियके विषय हो जावें तो वे दोनों ही, राग-द्वेषसे रहित तथा समस्‍त पदार्थों को जाननेवाले आपको किसके मन में शीघ्र ही स्‍थापित नहीं कर देंगे अर्थात् सभीके मन में स्‍थापित कर देंगे । भावार्थ – आपका निर्विकार शरीर देखकर तथा पदार्थ के यथार्थ स्‍वरूपका निरूपण करनेवाली आपकी वाणी सुनकर सभी लोग अपने ह्णदय में आपका ध्‍यान करने लगते हैं । आपका शरीर निर्विकार इसलिए है कि आप वीतराग हैं तथा आपकी वाणी पदार्थ का यथार्थ स्‍वरूप इसलिए कहती है कि आप सब पदार्थों को जाननेवाले हैं-सर्वज्ञ हैं ॥566॥</p><br><p>हे विद्वानोंके पालक ! क्‍या इस संसार में वस्‍तुका स्‍वरूप अन्‍वय रूप से नित्‍य है अथवा निरन्‍वय रूप से क्षणिक है । कैसा है सो कहिए, इसका स्‍वरूप कहनेमें बुद्धादिक गर्भ में बैठे हुए बच्‍चेके समान हैं, वास्‍तविक बात यह है कि इन सबका ज्ञान पदार्थज्ञान से विमुख है ॥567॥</p><br><p>हे देव ! आपका अनन्‍तचतुष्‍टय कपिलादिके विषयभूत नहीं है यह बात तो दूर रही परन्‍तु नि:स्‍वेदत्‍व आदि जो आपके स्‍वाभाविक अतिशय हैं उनमेंसे क्‍या कोई भी कपिलादिसे किसी एकके भी संभव है ? अर्थात् नहीं है; फिर भला ये बेचारे कपिलादि आप्‍तकी पंक्तिमें कैसे बैठ सकते हैं ? आप्‍त कैसे कहला सकते हैं ? ॥568॥</p><br><p>हे भगवन् ! यद्यपि आपने तीनों वेदोंको नष्‍ट कर दिया है फिर भी मुनिगण आपको परमपुरूष कहते हैं सो क्‍या परमौदारिक शरीर की संगतिसे कहते हैं ? या मोह रूपी लताके भस्‍म करनेसे कहते हैं ? या सिद्धता गुणरूप परिणमन करनेसे कहते हैं या गुणों के गौरव से कहते हैं ? ॥569॥</p><br><p>हे भगवन् ! यद्यपि अभी आपने औदारिक, तैजस और कार्मण इन तीन शरीरोंको नष्‍ट नहीं किया है तो भी शुद्धि, शक्ति और अनुपम धैर्यके सातिशय प्रकट होनेसे आप सिद्ध हो चुके हैं । हे स्‍वामिन्‍ ! आप अपने द्वारा कहे हुए विशाल एवं समीचीन मार्ग में चलनेवाले लोगों को परमात्‍म-अवस्‍था प्राप्‍त करा देते हैं यही आपकी सबसे अधिक विशेषता है ॥570॥</p><br><p>हे देव ! यद्यपि आपके औदयिक भाव है परन्‍तु चूँकि आप मोहसे रहित हैं अत: वह बन्‍धका कारण नहीं है मात्र योगोंके अनुरोधसे आपके सातावेदनीय नामक पुण्‍य प्रकृतिका थोड़ा-सा बन्‍ध होता है पर वह आपका कुछ भी विघात नहीं कर सकता इसलिए आपको यथार्थमें बन्‍धरहित ही कहते हैं ॥571॥</p><br><p>हे भगवन् ! आपके चरण-कमलों का भ्रमर बननेसे जो पुण्‍य प्राप्‍त हुआ था उसी से यह देवताओं का समूह गणनीय <span class=comment>(माननीय)</span> गिना गया है और उसी कारणसे उसकी लक्ष्‍मी संख्‍यासे बाहर हो गई है । यही कारण है कि नखोंकी ऊपरकी ओर उठनेवाली किरणों से जिसका मुख देदीप्‍यमान हो रहा है ऐसा यह इन्‍द्र मुकुट झुका कर आपके चरणोंके सम्‍मुख हो रहा है – आपके चरणों की ओर निहार रहा है ॥572॥</p><br><p>हे जिनेन्‍द्र ! आपका उत्‍कृष्‍ट शरीर प्रथम भाव की चरम सीमासे परिपूर्ण है, आप क्रम तथा इन्द्रियों से रहित केवलज्ञानरूपी तेजके एक मात्र स्‍थान हैं, आपकी गम्‍भीर दिव्‍यध्‍वनि निश्‍चय और व्‍यवहार नयसे परिपूर्ण होकर प्रकट हुई है तथा आप सबके स्‍वामी हैं इसलिए हे नाथ ! आपके परमात्‍मपदका प्रभाव बहुत ही अधिक सुशोभित हो रहा है ॥573॥</p><br><p>हे भगवन् ! यद्यपि आपका ज्ञान सर्वत्र व्‍याप्‍त है तो भी स्‍वरूपमें नियत है और वह किसी कार्य का कारण नहीं है । आपकी वाणी इच्‍छा के विना ही खिरती है तो भी वचनरहित <span class=comment>(पशु आदि)</span> जीवोंका भी आत्‍मकल्‍याण करने में समर्थ है । इसी प्रकार आपका जो विहार तथा ठहरना होता है वह भी अपनी इच्छा से किया हुआ । नहीं होता है और वह भी निज तथा पर किसीको भी बाधा नहीं पहुँचाता है । ऐसे हे देव ! आप मेरे निर्मलज्ञानरूपी दर्पणके तलमें ज्ञेयकी आकृतिको धारण करो अर्थात् मेरे ज्ञान के विषय होओ ॥574॥</p><br><p>हे भगवन्‍ ! आप आत्‍माके स्‍वामी हैं – अपनी इच्‍छाओं को अपने आधीन रखते हैं तथा आपने रागादि अविद्याओं का उच्‍छेद कर दिया है इसलिए आपके वचन प्रत्‍यक्षादि विरोधसे रहित होकर समस्‍त संसार के लिए विना किसी बाधाके यथार्थ उपदेश देते हैं । इसी तरह हे वीर ! आपने कामदेव के वाणोंकी शिखाकी वाचालता और शक्ति दोनों ही नष्‍ट कर दी है इसलिए मोहकी शत्रुताको जीतना आपके ही सिद्ध है अन्‍याय करनेवाले अन्‍य लोगोंमें नहीं ॥575॥</p><br><p>समस्‍त जगत् के द्वारा वन्‍दना करने योग्‍य देवाधिदेव श्री वर्धमान स्‍वामी सदा मेरे मस्‍तक पर विराजमान रहें और हे गणधर देव ! आप भी सदा मेरे ह्णदय में विद्यमान रहें क्‍योंकि आपने मेरे भाग्‍योदयसे करूणाकर स्‍पष्‍ट वाणीके द्वारा श्रद्धाकी वृद्धि करनेवाला यह प्रथमानुयोग कहा है सो ठीक ही है क्‍योंकि ऐसे पुरूषोंका ऐसा भाव होना स्‍वाभाविक ही है ॥576॥</p><br><p>इस प्रकार जिसे आगामी कालमें मोक्ष होनेवाला है जिसने अपना कार्य सिद्ध कर लिया है, जो धर्म का भार धारण करनेवाला है और जिसे भारी हर्ष उत्‍पन्‍न हो रहा है ऐसा मगधपति राजा श्रेणिक, श्री वर्धमान जिनेन्‍द्र और गौतम गणधरकी स्‍तुति कर अपने नगर में प्रविष्‍ट हुआ ॥577॥</p><br><p>आचार्य गुणभद्र कहते हैं कि व्‍याख्‍यान करनेवाले, सुननेवाले और लिखनेवालोंको इस पुराणकी संख्‍या अनुष्‍टुप् छन्‍दसे बीस हजार समझनी चाहिये ॥578॥</p><br></div><hr class=type_7>
<div class=gatha>पर्व - 77</div>
<div class=arth><b><font color=darkmagenta>अन्वयार्थ : </font></b><p>	इन्‍द्र लोग जिन्‍हें नमस्‍कार करते थे और इसीलिए जिनके चरण – नखरूपी चन्‍द्रमा के विम्‍बका स्‍पर्श करनेसे जिन इन्‍द्रों के उत्‍तम मुकुट प्रकट हो रहे थे वे इन्‍द्र, मस्‍तक पर अर्ध चन्‍द्रको धारण करने की लीलासे उन्‍मत्‍त हुए महादेवका भी तिरस्‍कार करते थे ऐसे श्री वर्धमान स्‍वामी सदा जय – शील हों ॥1॥  </p><br><p>	जिस प्रकार समुद्रमें अनेक देदीप्‍यमान रत्‍नोंके स्‍थान होते है उसी प्रकार मूलसंघ - रूपी समुद्रमें महापुरूष – रूपी रत्‍नोंके स्‍थान स्‍वरूप एक सेनवंश हो गया है ॥2॥  </p><br><p>	उसमे समस्‍त प्रवादी रूपी मदोन्‍मत्‍त हाथियोंको त्रास देनेवाले एवं वीरसेन संघमें अग्रणी वीरसेन भट्टारक सुशोभित हुए थे ॥3॥ </p><br><p>वे श्रान और चारित्रकी सामग्रके समान शरीर को धारण करे रहे थे और शिष्‍य जनोंका अनुग्रह करने के लिए ही मानों सुशोभित हो रहे थे ॥4॥ </p><br><p>	यह आश्रर्यकी बात थी कि उन वीरसेन भट्टारकके चरणोंमें नम्र हुए राजा लोंगोंके मुखरूपी कमल उनके नखरूपी चन्‍द्रमाकी किरणों से प्रफुल्लित शोभा को धारण कर रहे थे ॥5॥ </p><br><p>	सिद्धिभूपद्धति ग्रन्‍थ यद्यपि पद – पद पर विषम या कठिन था परन्‍तु उन वीरसेन स्‍वामी के द्वारा निर्म‍ित उसकी टीका देखकर भिक्षु लोग उसमें अनायास ही प्रवेश करने लगे थे ॥6॥</p><br><p>	     जिन वीरसेन स्‍वामी के मुखरूपी कमलसे प्रकट हुई वचन रूपी लक्ष्‍मी, धवल कीर्तिके समान श्रवण करने के योग्‍य है, समस्‍त बुद्धिमान सज्‍जनोंको सदा प्रेम उत्‍पन्न करनेवाली है और समस्‍त संसार में फैलनेके परिश्रमसे ही मानो इस लोक में बहुत दिनसे स्थित है उसी वचनरूपी लक्ष्‍मी के द्वारा अनादि काल से संचित कानों में भरे हुए मैल पूणर्रूपसे नष्‍ट हो जाते हैं । विशेषार्थ-श्री वीरसेन स्‍वामीने षट्खण्‍डागमके ऊपर जो धवला नाम की टीका लिखी है वह मानो उनके मुखरूपी कमलसे प्रकट हुईं लक्ष्‍मी ही है, कीर्तिके समान श्रवण करने के योग्‍य है, समस्‍त सम्‍यग्‍ज्ञानी पुरूषोंको निरन्‍तर उत्‍तम प्रीति उत्‍पन्‍न करती हैं उसका प्रभाव समस्‍त लोक में फैला हुआ है । और वह लोक में सिद्धान्‍त ग्रन्‍थोंकी सीमाके समान स्थित है । आचार्य गुणभद्र कहते हैं कि उनकी वह धवला टीका श्रोतृजनों के अज्ञान रूपी मैलको चिरकाल तक सम्‍पूर्ण रूप से नष्‍ट करता रहे । जिस प्रकार हिमवान् पर्वत से गंगानदीका प्रवाह प्रकट होता है, अथवा सर्वज्ञ देवसे समस्‍त शास्‍त्रोंकी मूर्ति स्‍वरूप दिव्‍य ध्‍वनि प्रकट होती है अथवा उदयाचलके तटसे देदी-प्‍यमान सूर्य प्रकट होता है उसी प्रकार उन वीरसने स्‍वामीसे जिनसेन मुनि प्रकट हुए ॥7– 8॥ </p><br><p>	     श्री जिनसेन स्‍वामी के देदीप्‍यमान नखोंके किरणसमूह धाराके समान फैलते थे और उसके बीच उनके चरण कमल के समान जान पड़ते थे उनके उन चरण-कमलोंकी रजसे जब राजा अपमोघवर्ष के मुकुटमें लगे हुए नवीन रत्‍नों की कान्ति पीली पड़ जाती थी तब वह अपने आपको ऐसा स्‍मरण करता था कि मैं आज अत्‍यन्‍त पवित्र हुआ हँ आचार्य गुणभद्र कहते हैं कि उन पूजनीय भगवान् जिनसेनाचार्य के चरण संसार के लिए मंगल रूप हों ॥9॥ 	                </p><br><p>      पद और वाक्‍यकी रचनामें प्रवीण होना, दूसरे पक्षका निराकरण करने में तत्‍परता होना, आगमविषयक उत्‍तम पदार्थोको अच्‍छी तरह समझना, कल्‍याणकारी कथाओं के कहनेमें कुशलता होना, ग्रन्‍थके गूढ अभिप्रायको प्रकट करना अैर उत्‍तम मार्ग युक्‍त कविताका होना ये सब गुण जिनसेनाचार्यको पाकर कलिकाल में भी चिरकाल तक कलंकरहित होकर स्थिर रहे थे ॥10॥ </p><br><p>     जिस प्रकार चन्‍द्रमासे चाँदनी, सूर्यमें प्रभा और स्‍फटिकमें स्‍वच्‍छता स्‍वभावसे ही रहती है उसी प्रकार जिनसेनाचार्यमें सरस्‍वती भी स्‍वभावसे ही रहती है ॥11॥</p><br><p>     जिस प्रकार समस्‍त लोकका एक चक्षुस्‍वरूप सूर्य चन्‍द्रमा का सधर्मा होता है । उसी प्रकार अतिशय बुद्धिमान् दशरथ गुरू, उन जिनसेनाचार्य के सधर्मा बन्‍धु थे – एक गुरू-भाई थे । जिस प्रकार सूर्य अपनी निर्मल किरणोंसें संसार के सब पदार्थों को प्रकट करता है उसी प्रकार वे भी अपने वचनरूपी किरणों से समस्‍त जगत् को प्रकाशमान करते थे ॥12॥</p><br><p>      जिस प्रकार दर्पणमें प्रतिबिम्‍बत सूर्य के मण्‍डलको बालक लोग भी शीघ्र जान जाते हैं उसी प्रकार जिनसेनाचार्य के शोभायमान वचनों में समस्‍त शास्‍त्रोंका सद्भाब था यह बात अज्ञानी लोग भी शीघ्र ही समझ जाते थे ॥13॥  </p><br><p>       सिद्धान्‍त शास्‍त्र रूपी समुद्र के पारागामी होनेसे जिसकी बुद्धि अतिशय प्रगल्‍भ तथा देदीप्‍यमान <span class=comment>(तीक्ष्‍ण)</span> थी, जो अनेक नय और प्रमाणके ज्ञानमें निपुण था, अगणित गुणों से भूषित था तथा समस्‍त जगत् में प्रसिद्ध था ऐसा गुणभद्राचार्य, उन्‍हीं जिनसेनाचार्य तथा दशरथ गुरूका शिष्‍य था ॥14॥ </p><br><p>      ‘गुणभद्रने पुण्‍य- रूपी लक्ष्‍मी के सौभाग्‍यशाली होनेका गर्व जीत लिया है’ ऐसा समझकर मु‍क्तिरूपी लक्ष्‍मी ने उनके पास अत्‍यन्‍त चतुर दूतके समान विशुद्ध बुद्धि वाली तपोलक्ष्‍मी को भेजा था और वह तपोलक्ष्‍मीरूपी दूती महागुण-रूपी धनसे सन्‍पन्‍न रहने-वाले उस गुणभद्रकी बड़ी प्रीतिसे  सेवा करती रहती थी ॥15॥ </p><br><p>      उन गूणभद्रके वचनरूपी किरणोंके समूहने हॄदयमें रहनेवाले अज्ञानान्‍धकार को सदाके लिए नष्‍ट कर दिया था और वह कुवलय तथा कमल दोनोंको आह्लादित करनेवाला था <span class=comment>(पक्षमें मही-मण्‍डलकी लक्षमीको हर्षित करनेवाला था )</span> इस तरह उसने चन्‍द्रमा और सूर्य दोनोंके प्रसार को जीत लिया था ॥16॥</p><br><p>       परमेश्‍वर कविके द्वारा कथित गद्य काव्‍य जिसका आधार हैं, जो समस्‍त छन्‍दों और अलंकारों का उदाहरण है, जिसमें सूक्ष्‍म अर्थ औार गूढ़पदोंकी रचना हैं, जिसने अन्‍य काव्‍योंको तिरस्‍कृत कर दिया है, जो श्रवण करने के योग्‍य है, मिथ्‍या कवियोंके दर्पको खण्डित करनेवाला है, और अतिश्‍य सुन्‍दर है ऐसा यह महापुराण सिद्धान्‍त ग्रन्‍थपर टीका लिखनेवाले तथा शिष्‍यजनोंका चिरकाल तक पालन करनेवाले श्री जिनसेन भगवान् ने कहा है ॥17–19॥ </p><br><p>ग्रन्‍थका जो भाग, भगवान् जिनसेनके कथनसे बाकी बच रहा था उसे निर्मल बुद्धि के धारक गुणभद्र सूरिने हीनकाल के अनुरोधसे तथा भारी विस्‍तारके भय से संक्षेपमें ही संगृहीत किया हैं ॥20॥</p><br><p>यह महापुराण व्‍यर्थके वर्णनसे रहित है, सरलता से समझा जा सकता है, उत्‍तम लेखसे युक्‍त है, सब जीवोंका हित करनेवाला है, तथा पूजित है – सब इसकी पूजा करते हैं ऐसे इस समग्र महापुराण ग्रन्‍थको भक्ति से भरे हुए भव्‍य जीव अच्‍छी तरह पढ़े तथा सूनें ॥21॥</p><br><p>संसार के छेदकी इच्छा से जो भव्‍य जीव इस ग्रंथका बार-बार चिन्‍तवन करते हैं, ऐसे निर्मल सम्‍यग्‍दर्शन, सम्‍यग्‍ज्ञान और सम्‍यक् चारित्रके धारक पुरूषोंको अवश्‍य ही मोक्ष की प्राप्ति होती है, सब प्रकारकी शान्ति मिलती है, वृद्धि होती है, विजय होती है, कल्‍याणकी प्राप्ति होती है, प्राय: इष्‍ट जनोंका समागम होता है, उपद्रवोंका नाश होता है, बहुत भारी सम्‍पदाओं का लाभ होता है, शुभ-अशुभ कमोंके बन्‍धके कारण तथा उनके फलों का ज्ञान होता है, मुक्ति का अस्तित्‍व जाना जाता है, मुक्तिके कारणोंका निश्‍चय होता है, तीनों प्रकार के वैराग्‍यकी उत्‍पत्ति होती है, धर्म की श्रद्धा बढ़ती है, असंख्‍यात गुणश्रेणी निर्जरा होती है, अशुभ कर्मों का आस्‍त्रव रूकता है और समस्‍त कर्मों का क्षय होनेसे वह आत्‍यन्तिक शुद्धि प्राप्‍त होती है जो कि आत्माकी सिद्धि कही जाती है । इसलिए भक्ति से भरे हुए भव्‍योंको निरन्‍तर इसी महापुराण ग्रन्‍थकी व्‍याख्‍या करनी चाहिए, इसे ही सुनना चाहिये, इसीका चिन्‍तवन करना चाहिये, हर्ष से इसीकी पूजा करनी चाहिए और इसे ही लिखना चाहिये ॥22–27॥</p><br><p>समस्‍त शास्‍त्रोंके जाननेवाले एवं अखण्‍ड़ चारित्रके धारक मुनिराज लोकसेन कवि, गुणभद्राचार्य के शिष्‍योंमें मुख्‍य शिष्‍य थे । इन्‍होंने इस पुराण को सहायता देकर अपनी उत्‍कृष्‍ट गुरू–विनयको सत्‍पुरूषोंके द्वारा मान्‍यता प्राप्‍त कराई थी ॥28॥</p><br><p>जिनके ऊँचे हाथी अपने मद रूपी नदी के समागमसे कलंकित गंगा नदीका कटु जल बार-बार पीकर प्‍याससे रहित हुए थे तथा समुद्रकी तरंगोंसे जो मन्‍द-मन्‍द हिल रहा था और जिसमें सूर्यकी किरणोंकी प्रभा अस्‍त हो जाती थी ऐसे कुमारीपर्वत के सघन चन्‍दनवन में बार बार विश्राम लेते थे । भावार्थ – जिनकी सेना दक्षिणसे लेकर उत्‍तरमें गंगा नदी तक कई बार घूमी थी ॥29॥</p><br><p>लक्ष्‍मी के रहनेके तीन स्‍थान प्रसिद्ध हैं-एक क्षीर–समुद्र, दूसरा नारायणका वक्ष:स्‍थल और तीसरा कमल । इनमेंसे क्षीरसमुद्रमें लक्ष्‍मी को सुख इसलिए नहीं मिला कि वह पर्वत के द्वारा मथा गया था, नारायणके वक्ष: स्‍थलमें इसलिए नहीं मिला कि वहाँ गोपियोंके स्‍तनों का बार-बार आघात लगता था और कमलमें इसलिए नहीं मिला कि उसके दल सूर्यकी किरणों से दिन में तो खिल जाते थे परन्‍तु रात्रिमें सं‍कुचित हो जाते थे । इस तरह लक्ष्‍मी इन तीनों स्‍थानोंसे हट कर, भुज रूप स्‍तम्‍भोंके आधारसे अत्‍यन्‍त सुदृढ. तथा हारोंके समूह रूपी तोरणोंसे सुसज्जित जिनके विशाल वक्ष:स्‍थल–रूपी घर में रहकर चिरकाल तक सुख को प्राप्‍त हुई थी ॥30॥    </p><br><p>	जिन्‍होंने समस्‍त शत्रु नष्‍ट कर दिये थे, और जो निर्मल यशको प्राप्‍त थे ऐसे राजा अकालवर्ष जब इस समस्‍त पृथिवी का पालन कर रहे थे ॥31॥</p><br><p>	तथा कमलाकरके समान अपने प्रपितामह मुकुलके वंशको विकसित करनेवाले सूर्य के प्रतापके समान जिसका प्रताप सर्वत्र फैल रहा था, जिसने प्रसिद्ध-प्रसिद्ध शत्रु रूपी अंधकार को नष्‍ट कर दिया था, जो चेल्‍ल पताकावाला था-जिसकी पताकामें मयूरका चिह्न था-चेल्‍लध्‍वजका अनुज था, चेल्‍लकेतन <span class=comment>(बंकेय)</span> का पुत्र था, जैनधर्म की वृद्धि करनेवाला था, और चन्‍द्रमा के समान उज्‍ज्‍वल यशका धारक था ऐसा श्रीमान् लोकादित्‍य राजा, अपने पिता के नाम पर बसाये हुए अतिशय प्रसिद्ध बंकापुर नाम के श्रेष्‍ठ नगर में रहकर कण्‍टक रहित समस्‍त वनवास देशका सुखपूर्वक चिरकाल से पालन करता था ॥32-34॥</p><br><p>	तब महामंगलकारी और समस्‍त मनुष्‍यों को सुख देनेवाले पिंगल नामक 820 शक संवत् में श्री पंचमी <span class=comment>(श्रावण वदी 5)</span> गुरूववार के दिन पूर्वा फाल्‍गुनी स्थित सिंह लग्‍नमें जब कि बुध आर्द्रा नक्षत्र का, शनि मिथुन राशिका, मंगल धनुष राशि का, राहु तुलाराशिका, सूर्य, शुक्र कर्कराशि का, और वृहस्‍पति वृष राशि पर था तब यह उत्‍तरपुराण ग्रंथ पूर्ण हुआ था, उसी दिन भव्‍यजीवोंने इसकी पूजा की थी । इस प्रकार सर्व श्रेष्‍ठ एवं पुण्‍यरूप यह पुराण संसार में जयवन्‍त हैं ॥35-36॥</p><br><p>	जब तक पृथिवी है, आकाश, चन्‍द्रमा है, सूर्य है, सुमेरू है, और दिशाओं का विभाग है, तब तक सज्‍जनोंके वचनमें, चित्‍तमें और कानमें यह पवित्र महापुराण स्थितिको प्राप्‍त हो अर्थात् सज्‍जन पुरूष वचनों-द्वारा इसकी चर्चा करें, ह्णदय में इसका विचार करें और कानोंसे इसकी कथा श्रवण करें ॥37॥</p><br><p>	इस महापुराणमें धर्मशास्‍त्र, मोक्षका मार्ग है, कविता है, और तीर्थंकरोंका चरित्र है अथवा कविराज जिनसेनके मुखारविन्‍दसे निकले हुए वचन किनका मन हरण नहीं करते ? अर्थात् सभी का करते हैं ॥38॥</p><br><p>	महाप्राचीन पुराण पुरूष भगवान् आदिनाथ के इस पुराणमें कवियोंके स्‍वामी इन जिनसेनाचार्यने ऐसा कुछ अद्भुत कार्य किया है कि इसके रहते कविलोग काव्‍यकी चर्चाओंमें कभी भी ह्णदयरहित नहीं होते ॥39॥</p><br><p>	वे जिनसेनाचार्य जयवन्‍त रहें जो कि कवियोंके द्वारा स्‍तुत्‍य हैं, निर्मल मुनियों के समूह जिनकी स्‍तुति करते हैं, भव्‍य जीवोंका समूह जिनका स्‍तवन करता है, जो समस्‍त गुणों से सहित हैं, दुष्‍टवादी रूपी हाथियोंको जीतनेके लिए सिंह के समान हैं, समस्‍त शास्‍त्रोंके जाननेवाले हैं, और सब राजाधिराज जिन्‍हें नमस्‍कार करते हैं ॥40॥</p><br><p>	हे मित्र ! यदि तेरा चित्‍त, समस्‍त कवियोंके द्वारा कहे हुए सुभाषितोंका समूह सुननेमें सरस है तो तू कवि श्रेष्‍ठ जिनसेनाचार्य के मुखारविन्‍दसे कहे हुए इस पुराण के सुननेमें अपने कर्ण निकट कर ॥41॥</p><br><p>	वे गुणभद्राचार्य भी जयवन्‍त रहें जो कि समस्‍त योगियोंके द्वारा वन्‍दनीय हैं, समस्‍त श्रेष्‍ठ कवियोंमें अग्रगामी हैं, आचार्योंके द्वारा वन्‍दना करने के योग्‍य हैं, जिन्‍होंने कामक विलासको जीत लिया है, जिनकी कीर्ति रूपी पताका समस्‍त दिशाओंमें फहरा रही हैं, जो पापरूपी वृक्ष के नष्‍ट करने में कुठारके समान हैं और समस्‍त राजाओं के द्वारा वन्‍दनीय हैं ॥42॥</p><br><p>	‘यह महापुराण केवल पुराण ही है, ऐसा कहना उचित नहीं है क्‍योंकि यह अद्भुत धर्मशास्‍त्र है, इसकी कथाएं श्रवणीय हैं-अत्‍यन्‍त मनोहर हैं, यह त्रेशठ शलाकापुरूषोंका व्‍याख्‍यान है, चरित्र वर्णन करने का मानो समुद्र ही है, इसमें कोई अद्भुत कविताका गुण है, और कविलोग भी इसके वचनरूपी कमलों पर भ्रमरोंके समान आसक्‍त हैं, यथार्थमें इस ग्रन्‍थके रचयिता श्रीगुणभद्राचार्य स्‍वयं कोई अद्भुत कवि हैं ॥43॥’</p><br></div><hr class=type_7>
<div align=center><img src='../../../../../images/Srutskandh.jpg' width='70%'></img></div>
</body></html>